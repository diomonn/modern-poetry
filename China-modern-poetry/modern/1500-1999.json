[{
	"author": "刘蘅",
	"title": "虞美人 月夕寄健怡城中",
	"paragraphs": "月儿祇在心儿里。会照人千里。与君相隔只城闉。底事闲吟小醉不相亲。遮愁不断遮人断。才怪帘栊远。思量砚席几时同。款款春衫轻飏绿杨风。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "齐天乐 鸠声",
	"paragraphs": "抢榆那识鹏程远。瞳瞳祇余朱眼。万里培风，千寻择木，未解昂头宵汉。营巢自懒。听传语阴晴，舌端多谩。绣羽华冠，一般文采最堪叹。纱窗午阴思倦。画帘开又掩。人在天半。驿柳沉烟，园花病雨，谁暖谁寒怎判。屏边枕畔。正好梦来时，数声惊断。却比流莺，更无情万万。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "庆春泽 读梅叟师诗集题后",
	"paragraphs": "寄驿南华，驱驴朔雪，撚须珠玉盈篇。归隐茅茨，希音自托琴弦。为怜弱植离披久，勉青蕤、默养根蕃。耐频颂，刻意穷参，犹落蹄筌。深恩欲说如何说，数书声灯影，宵月晨烟。廿载从游，追踪半在长安。桂香满院谁先省，奈真源探讨偏难。费微叹、测海孤蠡，欲涉漫漫。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "琴调相思引 梦旧京晴雪，以淡墨写之，成一小帧",
	"paragraphs": "燕酒沾襟晕未消。宵阑欹枕梦琼瑶。西山沉翠，淡日冷鸦巢。飞屑无声飘古殿，残寒有影落荒郊。旧踪谁省，自写上生绡。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "兰陵王 冬日游石鼓山",
	"paragraphs": "寺门侧。远水寒光弄白。涵虚处、无数乱沙，残石闲鸥梦清适。风云任变色。松柏霜余更碧。浓阴里，遥望断岩，斜立奇礓似欹帻。山中旧踪迹。念掬月团烟，情绪消寂。凄然好景回头失。剩宿云犹懒，洞花争艳，阑珊岁月尽过隙。零诗未收拾。此日。甚消息。但屐底筇端，岚气清浥。吟怀迥与红尘隔。写胜趣闲淡，梵缘亲密。堆襟云缕，认几度游屴崱。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "如梦里 雨天寄德愔",
	"paragraphs": "坐雨层檐听溜。拭泪罗巾团皱。幽绪忒宜秋，恰好一襟凉透。思旧。思旧。可奈添人新瘦。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "风入松 敬题梅叟师墨画观世音佛像",
	"paragraphs": "毫光乍展遍云端。隐隐带遥山。迎眸宝相兜罗影，庄严甚、琼珞珠鬟。弹指海云凝紫，分身香气舒檀。金容霭霭照人间。三界尽腾欢。无边绀宇琳宫地，集迦陵、妙语回环。从此天吴罢舞，慈航稳渡澄澜。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "御街行 梅溪客中寄桐浣",
	"paragraphs": "蜿蜒山路盘何许。青不断、连天处。羡他燕子尽南归，人被溪声留住。虚廊徙倚，夕晖红倦，不染烟中树。别来几日春光暮。料诗侣、仍欢聚。荒村孤我水云边，冷落芳时情趣。欲寻旧梦，蔷薇风里，翠箔愁飞絮。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "瑞鹤仙 自题香山松上弹琴小影",
	"paragraphs": "颓云依古树，看绿润凉襟，四围山气。峰高逼天纬。望浮图遥矗，梵缘先缔。扶筇涉翠，趁几尺、斜晖未坠。敛真禅、乍入跏趺，膝上一张焦尾。幽翳。松阴开合，鸟影低徊，素弦初理。残寒裛指。流泉迸，玉徽里。念青禽消息，空中如接，不负焚香叩齿。自凝听、弦外余音，尚流烟际。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "念奴娇 罗衫",
	"paragraphs": "芳春婪尾，正愁人天气，吴棉初换。旧岁罗衫才出箧，黯黯京尘重见。酒晕斑烂，啼痕深浅，此意争生遣。腰围宽窄，重新商略裁剪。谁信寂寞生涯，拈毫弄墨，抛了闲针线。镜影炉香如旧否，日月频移昏旦。只剩闲愁，依然密络，宛似机中茧。漫歌金缕，柳花天地飞遍。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "虞美人 晚春雨夜",
	"paragraphs": "春游懒到今年甚。镇日惟欹枕。小楼容得雨声多。便抵当时听水宿岩阿。神清百趣都消领。梦也何妨醒。祇怜瘦尽好花枝。阑角余红总让绿阴肥。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "西江月",
	"paragraphs": "华屋悬珠不夜，朱楼散绮如烟。贫家积雨长苔钱。买断盈阶花片。好鸟娇春啼涩，暮钟抱佛声圆。重山分绿到窗前。润遍黄昏庭院。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "琴调相思引 沪上寄外子闽中",
	"paragraphs": "钟动楼心月已斜。林烟幂幂未啼鸦。昨宵香篆，犹傍半瓶花。何事春寒来近枕，分明小梦忆还家。几番凝睇，辛苦望天涯。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "扬州慢 孤山探梅",
	"paragraphs": "山瘦拖青，雪残堆白，里湖绝好冬姿。记苍根古藓，有几本寒梅。正堤曲、商量放棹，夕阳迎客，红迤桥西。笑东风，情性先花，依旧南枝。凝喑冻雀，算今番、消息差迟。认屐底苔香，襟头酒晕，长忆当时。总为素心人远，钟声懒、不度明漪。觅空亭芳迹，除他孤鹄谁知。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "唐多令 沪江客次，寄坚庐旧京",
	"paragraphs": "客里一炉香。怀君觉日长。恁相离、那便相忘。忆及闽江南岸路，弹别泪，送征航。雁影看成行。雁声更断肠。料花开、应念家乡。旧梦燕台春好否，情系处，尽思量。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "八声甘州",
	"paragraphs": "记长安作客几经春，风光尽堪怜。甚归来未久，沉云雁影，冷落桃笺。望里琼瑶洞府，远讯断飞仙。乾尽铜盘泪，梦也凄然。莫问蓬莱深浅，叹扬舲旧水，云气迷漫。写篇诗瀛岛，乱石湿蛟涎。到黄昏、萧疏烟景，念汉家陵树夕阳边。销凝处、众芳消歇，惟有啼鹃。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "意难忘 梅叟师种兰久而未花，今秋忽茁一箭，又伤于虫，旬日复花，赋词识喜，命和原韵",
	"paragraphs": "出谷完真。算细茎微蚀，未损灵根。初收南浦泪，重见楚江云。谐冷趣，解清言，纫佩意常存。问别来、噙芳惜翠，谁与逡巡。吹香暗认莓盆。念欲归旧畹，忍负前恩。添诗联秀句，剪梦缀烟痕。花气晓，鸟声昏。空谷祝长春。漫误他、灵均素抱，又吐新芬。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "金缕曲 春晚山楼写怀",
	"paragraphs": "涉足红尘路。笑吾生、耽诗爱画，是何情绪。廿载风华知多少，瞥眼消磨旦暮。念此际、天涯云树。欲载琴书凭孤往，恨阴霾、千里沉吴楚。寻旧约，尽遥阻。荒居那得春长住。只商量、闲愁小病，莫随春去。留取吟边消独坐，端合添题瘦句。任柳絮、弥天飞舞。排翠青山层楼上，是南宫、墨沈流烟雨。凝望极，淡无语。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "六丑 暮鸦",
	"paragraphs": "抹林梢薄霭，渐引出、横空鸦阵。却如绮窗，春奁披半鬓，试与猜认。旧日昭阳里，玉颜会否，减几分芳润。河山影瘦无人问。雨暗城头，风危屋角，闲鸥翠汀眠稳。笑高飞弄翼，贪与天近。残虹遥衬。看星星墨晕，泻入池波底，寒自韵。笼烟柳密春嫩。甚悬巢爱傍，故宫鸱吻。无人见、泪珠偷揾。长亭畔，唱到乌栖旧曲，别肠怎忍。休疑讶、晚晴无准。带夕晖敛雨遥边去，和愁敛尽。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "虞美人 秋夜",
	"paragraphs": "平林暗锁烟中碧。坐久生寒色。芳心自照有灵犀。不怨月轮渐向隔墙低。斜移竹影阑干畔。风定宵过半。寄书莫与说闲愁。祇道艰难料理一天秋。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "醉花间",
	"paragraphs": "窗前月。床前月。倚月人凄绝。门外几分秋，瘦尽青山骨。哀鸿霜翅折。邻笛还幽咽。愁颜损旧红，羞映枫林叶。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "齐天乐 寄念娟邵武",
	"paragraphs": "雁声啼白荒山草。秋光更催人老。念子殊方，长年橐笔，愁送离边昏晓。孤游倦了。问客里怎消，雨凄风峭。卖卜佣书，细思还是故乡好。高亭迥出树杪。觅沧浪旧迹，诗思幽渺。蓿苜生涯，篝灯课子，别有欢娱怀抱。君归务早。正洲桔垂红，渚鱼堪钓。望极溪篷，倘先春信到。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "减字木兰花",
	"paragraphs": "怎消清趣。佳日朋尊偏罕聚。世事浑忘。为底眉间锁恨长。耽诗差可。小句能收尘外我。望里禅关。却幂层云欲叩难。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "霜天晓角 避地剑津，有祝呈梅叟师里中",
	"paragraphs": "泪在声先。呗音闻佛天。镇口莲台膜拜，祝法雨，洒烽烟。自怜羁旅边。露枝栖病蝉。须得个平安字，消远望，展眉弯。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子 松阴小坐",
	"paragraphs": "湿翠满罗裳。小坐松阴爱夕凉。商略探幽何处是，心伤。枳棘离披遍道旁。急浪卷沙黄。估舶无情去渡江。怎似轻鸥常自在，徜徉。浅水芦花意思长。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "百字令 题岚屏师母临帖宋幛子",
	"paragraphs": "名闺柔翰，爱临池、也具前贤风格。纯是人间清淑气，真草皆非凡笔。双井馀姿，一窗晴旭，古意生斋壁。绛纱都讲，几回来就传习。微艺笑我过时，兰亭摹久，累神磨人墨。如会晦明烟雨意，弱腕应添遒力。廿载师门，频翻书谱，与母谭钩勒。追随晨课，小园多种蕉叶。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "忆江南",
	"paragraphs": "思往事，春晚一庭烟。欲数飞花江水远，几分怨绪付啼鹃。人瘦绿杨天。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "采桑子 春日舟过白湖亭",
	"paragraphs": "远山碧在桥门外，岸上人家。几树桃花。开傍东风染薄霞。柳阴三五溪边女，笑语喧哗。闲浣轻纱。一带烟光似若耶。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 外子初归，对月赋视",
	"paragraphs": "更迟月上。夜意宜清赏。话到别时犹惘惘。心绪输君欢畅。楼前蝶舞莺歌。南风已长池荷。聚日偏逢春晚，直教好处蹉跎。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子 浣桐、浣秋先后归里喜作",
	"paragraphs": "檐鹊语频闻。二子溪行阅燹痕。别后经过多少事，逢君。雨虐风饕且莫论。旧梦喜重温。恰好黄花佐酒尊。回首天涯羁旅久，离群。三载佳人隔碧云。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "甘州 浣秋、浣桐归里小聚，即别识感",
	"paragraphs": "念三年久别甫归来，那堪又伤离。想荒村孤驿，朱栏翠户，一样凄其。望里词人渐远，愁入暝天低。重觅盘桓处，旧迹依稀。最是黄花无赖，剩山边篱角，鸟怨蛩啼。叹轻抛秋去，甚处过佳时。这依依、为谁怅惘，总未曾、肯被等闲知。心中事、如山千叠，无限相期。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "采桑子 秋夜",
	"paragraphs": "遥天雁去秋无迹，静掩楼扉。花倦香微。真个人间夜欲迟。风林叶叶梳凉月，水样空阶。别有伤怀。直恁寒蛩苦费猜。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "减兰 宿竹韵新轩题赠",
	"paragraphs": "春声戛玉。庭际奇礓倚翠竹。意旧轩新。如月窗儿著俊人。留连我惯。十里江桥归去懒。大被联床。也抵姜家好雁行。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "青玉案 江村独坐，秋水无边，雁远叫云，花寒弄暝，怆然有念，于时浣桐方有兰州之行，赋此寄之",
	"paragraphs": "平生所好临江住。养不尽，荒寒趣。烟锁平芜青欲暮。虎门归雁，芦汀翘鹭。鱼笛横江渡。思君径向兰州去。怎知我，怀人苦。隔驿河流黄绕树。村灯蟹舍，驼铃沙雨。渐近吹箫侣。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "减兰 归舟前一夕寄健怡",
	"paragraphs": "来时秋老。水落寒江人罢钓。底事淹留。阿妹吟边忆我不。恨天难曙。猜尽门前芦荻雨。数遍归程。乍听邻鸡唱五更。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "醉花阴",
	"paragraphs": "天上仙娥长自在。好住清凉界。圆缺本无心，却受人间，阶下深深拜。多生未断前根爱。缚茧情无赖。滴泪作玄霜，销尽柔魂，毕竟朱颜改。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "高阳台 螺江秋思，赋呈梅叟师城中",
	"paragraphs": "帆叶云边。渔歌暝际，闲愁涨满江干。望断瑶笺。雁声总隔芦湾。平生住惯临江宅，到秋来、只觉凄酸。倚青灯、暗消离绪，细理丛残。当年问道从师处，有花明讲幄，香绕蒲团。默揽真机，泠然尘虑都删。瑶华好撷灵苗静，仰崇高、也喜跻攀。试回眸，月窟绕天根，早著心丹。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "浣溪沙",
	"paragraphs": "宿火残钟意未阑。吴绫小被拥轻寒。素妆帘底教青鬟。低髻簪花初欲淡，细腰束带也宜宽。耽幽容止爱萧闲。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 小春寄晖儿剑津",
	"paragraphs": "寒衣添未。归计何时遂。望里情怀浑不是。斜日柴门屡倚。溪流几转危滩。轻舟稳送儿还。为尔亲调乡味，鱼菹腊瓮般般。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子",
	"paragraphs": "何事最心伤。琐琐消磨好景光。理画温琴疏涩了，思量。祇有陈篇味正长。岁晚小桥旁。爱咏梅花谱暗香。词赋谁云非我分，怀芳。结习多生那便忘。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "醉花阳 外子行后寄视",
	"paragraphs": "曙色入帘凝薄暝。目送征车迥。翠阁剩残寒，屏护灯花，犹是前宵影。临分言语君应省。漫倚疏慵性。今夜宿何村，落月鸡声，也合添诗境。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "洞仙歌 舟行晓望",
	"paragraphs": "橹枝摇绿，坐平潮天半。笑指疏星出低岸。晓钟声、欲湿更带寒烟，遮望眼、暗把遥山敲断。过桥才数转。芦荻花疏，飞起无声三两雁。水色上红楼，临水人家窗儿静，湘帘半卷。念霁景澄鲜称诗情，甚坠句零星，拾回都懒。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "踏莎行 盼浣桐兰州信。既至，惟寥寥数语，嗣觉其跨驼双影，赋此调之",
	"paragraphs": "一近兰州，云添青髻。隔枝花更成连理。知君不改故时心，心头别有人间世。酒淡香浓，诗新思绮。雁书偏是无多字。听笳肯信长边愁，斜阳驼背方联漪。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "菩萨蛮",
	"paragraphs": "添香莫怪雏鬟懒。重帘放了还催卷。人在雨声中。园花羞褪红。衔云双凤镜。廿载晨梳影。镜影几曾非。晨梳渐欲迟。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "法曲献仙音 巧节后一日作",
	"paragraphs": "小扇飏秋，一灯支暝，佩响惟馀檐铁。乍合旋分，近圆仍缺，离魂暗销弦月。较昨夜针楼底，情怀又都别。向谁说。祇栏干、不禁风露，才雁过、无奈砌蛩还咽。苦爱倚银屏，看断河、水影明灭。为想仙衣，这新啼、香痕犹叠。笑人间儿女，枉也几番心结。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "卜算子",
	"paragraphs": "强睡几曾酣，灯火偎人颤。咫尺江程一棹赊，梦肯来秋簟。夜色莫怜看，窗扇开还掩。残月浑如别后心，昔昔清辉减。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "采桑子 灯下",
	"paragraphs": "辛酸也自成滋味，爱向金经。依托微生。稳度黄昏却未曾。芳扉掩雨何情绪，略带春酲。似我萧清。红淡楼头一盏灯。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 江村闻雁",
	"paragraphs": "水村寒早。雁瘦芦花老。知为谁家书远报。断续天边行小。凄迷栗火莲龛。秋风秋雨江南。那更黄昏声恻，教人听著何堪。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "八声甘州 维深砚弟学画于溥王孙心畲，精能之至，称高足弟子。余虽好绘事，愧不若也，阅君画卷并忆北京旧游，赋此奉寄",
	"paragraphs": "记名园翠锦晚春时，海棠半遮天。览王孙宝籍，金猊炉畔，鹦鹉笼前。弟子伊谁巨擘，人指小山贤。笔势翩然下，气压幽燕。我亦初游画苑，祇软红尘里，虚阅云烟。羡鸳针暗度，惟尔得真传。想当年、神工相马，行色冠天闲。才知道、画情诗思，总是相关。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "浪淘沙",
	"paragraphs": "初试薄罗衣。少淡偏宜。风光犹自忆儿时。柳暗楼前窗半掩，春困消迟。弹指水云非。旧燕忘归。炉心兰炷怨成灰。别后情怀薰未暖，烟缕先微。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "菩萨蛮 其一 秋窗雨夜",
	"paragraphs": "素心自证谁相许。灯前听尽潇潇雨。夜色已清凄。孤蛩休更啼。天长归梦懒。坐瘦炉香短。谁与唤添衣。清欢思旧时。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "菩萨蛮 其二 送愁",
	"paragraphs": "萦怀愁绪如何理。千丝待浣寒江水。旧水夕阳边。新愁化暮烟。烟飞留不住。愁也消无据。遮莫苦相思。秋深瘦到眉。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "八声甘州 题讱庵先生蛰园勘词图",
	"paragraphs": "怅神州八表证昏昏，珠光灿当前。念湘江人渺，滋兰芳绪，一脉犹连。收拾谁家凄怨，写上衍波笺。恨泪无消处，付与啼鹃。我也欲将清梦，谱江城玉笛，吹傍梅边。试凭高眺远，黯黯尽寒烟。向平沙、招来鸥鹭，且漫言、解忆旧词仙。曾知否、水西庄外，花月年年。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子 螺江晚眺，同元冶作",
	"paragraphs": "野水绕林塘。木叶萧疏草半黄。莫道江村秋景异，心伤。何处湖山不断肠。怎遣晚风凉。小立堤边看夕阳。碧海神鲛多少泪，行行。洒遍人间梦短长。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "瑞鹤仙 秋感",
	"paragraphs": "墨香调玉露。写晓角霜天，悲怀谁喻。这般的朝暮。况金风四面，荐寒吹雨。千林绿蠹。更凄凄、黄粱蛩语。遍湖山，都是秋声，进入断肠词句。回顾。云光缥渺，海色微茫，鸥乡何处。世缘无据。多生事、今生负。恁琴书尘满，柴门深闭，雨暗南州雁路。问天涯十载风霜，赢得几篇恨赋。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "相见欢 缺月",
	"paragraphs": "一天秋下琅玕。夜初阑。窗底露蛩、催怨太无端。前游处。蓬山路。月如环。缺后清辉、祇合照人间。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子 石鼓山万松湾晚眺",
	"paragraphs": "怀抱几曾宽。斜日相邀出看山。树影迷离烟一片，山间。老衲无情自闭关。光景旧松湾。远水愁痕挂钓竿。遥指南洲幽窈处，江干。古色染扉梦往还。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "西江月 石鼓山雨中作",
	"paragraphs": "小句吟愁未稳，孤怀贮恨难胜。晚山寂寞敛峥嵘。暗与眉峰低并。苦向坠欢寻味，才知短梦无情。风凄雨晦鸟悲鸣。我自木鱼金磬。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "齐天乐 西湖饯春",
	"paragraphs": "暖风祇解吹湖树。不解把春留住。倩女魂离，庄生梦渺，冉冉都随春去。徘徊静处。望几叠青山，几重樵路。雁小天遥，淡烟笼月弄凄楚。残寒尚余尔许。玉壶冰未泮，愁也难抒。柳倦飞绵，鸠忙催雨。话旧欲瞒鹦鹉。云低日暮。问此际词心，是何情绪。俛仰坤乾，看鱼龙起舞。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "唐多令 闰三月上巳辰",
	"paragraphs": "雨意这般浓。花笼烟雾中。报春寒、枕上晨钟。强起低徊寻断梦，风满袖，梦无踪。遮莫鬓飞蓬。颜衰借酒红。有诗情、不怕愁攻。今日重三邀好侣，谋一醉，暖孤衷。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "菩萨蛮",
	"paragraphs": "东风不是吹花懒。何因花事今年晚。两度流觞。翻添春恨长。回头江路短。咫尺天涯远。孤梦莫还家。断肠满院花。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 茉莉",
	"paragraphs": "夏虫趋热。反笑花如雪。顾影宁无红紫别。冷韵教人心折。盈盈一月当空。更深露密香浓。商略欲簪嫩蕊，素妆肯与谁同。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "临江仙 初秋西湖泛月",
	"paragraphs": "双桨轻移波影动，一襟绿染湖烟。出山明月弄婵娟。凉生三界外，秋在玉壶边。夜意欲阑人未倦，孤栖惯是迟眠。怎知画里武陵天。渔归花树老，乱石尽蛟涎。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "西江月 自绘江村闻雁图并题",
	"paragraphs": "露底一声孤雁，门前几叠青山。空教天半耸峰峦。愁也何曾遮断。夜意深怜红烛，词心莫怨春寒。窃怜初试到人间。却恋馀生归晚。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "苏幕遮 新寒",
	"paragraphs": "远山低，红日坠。雁背西风，冷透相思字。倚枕行吟俱不是。祇是魂销，暗洒无声泪。绕疏林，窥浅水。秋在湖心，人在黄昏里。绝好新寒诗味美。我的心头，这是何滋味。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "踏莎行 秋声",
	"paragraphs": "蟾影横窗，鸡声隔院。新愁旧恨如何遣。悲凉极处任悲凉，相期不负云腴砚。世外词心，灯前酒盏。深斟浅醉情自暖。十年独夜听秋声，泪枯还是听孤雁。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "西江月 静娱楼主人精琴工画，出其自绘静娱楼长卷属题",
	"paragraphs": "绿绮琴调宫徵，博山香爇沉檀。春风笔底耸峰峦。洒墨淋漓光满。嗜古修能无倦，养心一静为欢。花枝霞彩斗斑斓。珠箔楼扉天半。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "金缕曲 和浣桐秋灯话旧",
	"paragraphs": "烟锁窟儿黑。正依依、沈思往事，百端愁集。忽听故人归故里，寻与重温砚席。念过去、光阴虚掷。一别十年多少梦，任浮沤、不肯留踪迹。心未老，鬓先白。珠玑堪比君词笔。写秋声、泠然幽籁，别饶风格。生我羸躯贫病里，药也医愁无力。这恨事、如何抛得。待到梅花消息近，剪香菘、沽酒吟春色。重话旧，忆今夕。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "瑞鹤仙 浣桐归里兼旬复往中江",
	"paragraphs": "为欢犹未足，神偶合轻分，又伤离索。风光尽非昨。听骊歌悲唱，夕晖红落。城头燕雀，那道知、鱼龙寂寞。况西风、扫绿无情，雨后冷芳何托。幽独。闲云舒卷，流水潆洄，摄心寥廓。看人逐鹿，商量与子相求■。仰千秋贤圣，群经多读。它日重逢对酌。醉黄花、笑指苍松，招来健鹤。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "桃源忆故人",
	"paragraphs": "夜深微雨潇潇地。萤火雨三低坠。醒著教人无味。睡也争生睡。鸡声远隔湖西水。啼白这边窗纸。日日消愁无计。祇是朝慵起。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "减兰",
	"paragraphs": "晚春寒嫩。倚遍阑干难遣闷。芳草无情。兀自萋萋满江城。离愁尔许。略寄心声声外语。不道相思。祇道清欢减旧时。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "长相思",
	"paragraphs": "烛泪流。眼泪流。身似萍根水面浮。劳生易白头。夜悠悠。梦悠悠。数尽残更总是愁。百花开近楼。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "齐天乐 暮春重游怡山西禅寺，同家坤、时良、赐琛",
	"paragraphs": "初疑梦到前游处。空阶落红无数。我叹年衰，花怜春晚，情绪难相诉。琳宫树古。问老叶孤根，怎消寒暑。断碣残碑，籀文藻影尚如故。池塘柳丝万缕。谢家人不见，谁念飞絮。度水钟声，入帘山翠，好带诗魂来去。纪游写趣。让三子珉心，琢成佳句。徙倚忘归，鸟啼天欲暮。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "减兰",
	"paragraphs": "漫言黄绮。一角商山成一世。我有蒲团。坐破人间岁月残。梅花开好。尽日闻香消懊恼。夜色清晴。祇是阑干又独凭。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "长相思 阻雨",
	"paragraphs": "早望晴。晚望晴。一雨人分两地城。春寒听雨生。饮轻轻。醉轻轻。酒力轻轻那胜情。暮天依画屏。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "临江仙 秋柳",
	"paragraphs": "曾见丝丝风外舞，流莺百啭绸缪。多情爱作绿阴稠。护人春梦暖，遮暗半边楼。恁的闺中少妇怨，伤心夫婿封侯。盛时未解看浮沤。微霜初著处，无力更为秋。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "蝶恋花 月",
	"paragraphs": "夜色如银如白昼。不惜光腴，肯照梅花瘦。曾共霜中青女斗。清辉可爱团圞后。出海迟迟归海骤。一转冰轮，人世情非旧。弄影入时眉谱秀。新妆真道嫌纤巧。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 寄浣桐",
	"paragraphs": "东篱花好。谁与相依老。别后情怀秋后草。那更西风横扫。桐枝蕴绿袖长。无关节物苍黄。只是松窗竹院，吟边寂寞斜阳。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "醉花阴",
	"paragraphs": "忙过重阳诗酒事，还是风和雨。风雨太无情，蚀尽秋光，留下愁如许。黄昏悄立无人处。烟锁篱边树。低语问黄花，皎洁芳心，谁与同情绪。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐",
	"paragraphs": "门前花外。萤火星星坠。夜意如何难早睡。明月令人憔悴。空阶树影横斜。更深凉透窗纱。天大不知有我，江宽却有鱼虾。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "唐多令 屏山",
	"paragraphs": "画里碧云天。婵娟三五圆。小蓬莱群岛列襟前。中有诗魂来往路，蜿延处，折还连。美意自延年。浑忘岁月迁。念多情、偶暖炉烟。曲曲为人愁遮断，挽春色，驻吟边。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "三台令 其一 答竹韵五妹",
	"paragraphs": "思睡。思睡。梦远来迟月坠。新凉夜味谁知。秋窗有客皱眉。眉皱。眉皱。忍见东篱花瘦。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "三台令 其二",
	"paragraphs": "文字。文字。中有桃源天地。四邻鹅鸭喧喧。三秋把卷闭门。门闭。门闭。一默神游云际。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "三台令 其三",
	"paragraphs": "空幻。空幻。蜃市楼台天半。潜心收拾春华。村鸡苦报日斜。斜日。斜日。忍负杏花幽寂。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "三台令 其四",
	"paragraphs": "沧海。沧海。恁的桑田偷改。雨馀满院春光。无端又惹断肠。肠断。肠断。月底一声啼雁。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "三台令 其五",
	"paragraphs": "江畔。江畔。独立昂头霄汉。秋晴月色凄盛清。催诗试我性灵。灵性。灵性。水淡烟柔风劲。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "蝶恋花 湖居寄守真",
	"paragraphs": "家住湖东湖水秀。水自东流，事独难回首。不惜将愁消永昼。看花只惜人非旧。坐对绳枢和瓮牖。明月清风，还是归吾有。刍豢侯门谋适口。无如书味浓于酒。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "浣溪沙 昔日在西湖宛在堂寄砚多年，湖光山色，全归我有，重来得无慨乎",
	"paragraphs": "一别湖居二十年。一团心绪一湖烟。追踪无计却留连。看取幽篁贞晚节，当从斜阳爱晴天。远山流绿到襟前。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 祝德愔初度",
	"paragraphs": "心闲难老。胜■安期枣。君与松筠同寿考。况复笔花长好。年年此日筵开。吾侪相见倾怀。谈到神仙故事，环中一角蓬莱。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子 忆可风三姐",
	"paragraphs": "死别最心伤。梦也何曾返故乡。回忆筠轩春夜宴，辉煌。邀我情深列行雁。交义岂寻常。镇日思君日更长。此际寒生孤枕上，悲凉。听尽啼蛩月半墙。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "醉花阴 答竹韵问菊",
	"paragraphs": "菊瘦禁霜称寿客。素与谁相得。修竹有深情，光照篱东、浓绿淹萧瑟。君生文弱兰为质。诗吐云霞色。邀我到筠轩，不信蓬山、路与人间隔。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其一 丙辰初秋赴粤吊黄花岗七十二烈士墓，追念先兄元栋",
	"paragraphs": "苦唤无应可奈何。瞻碑抚石泪滂沱。男儿报国忠心壮，弱妹虚生恨事多。兴鼎革，振山河。黄花岗上我哥哥。英名永在千秋史，血染粤山百丈高。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其二 和竹韵五妹",
	"paragraphs": "坐久添衣夜欲阑。楼前冷月照重山。西风不解词人瘦，玉尺难量恨海宽。怜独客，少清欢。自家形影自盘桓。床头别有云边路，好待轻舟载梦还。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其三 和守真原韵",
	"paragraphs": "度过黄昏等度年。日长情绪为谁牵。风光别后黄花老，雁字来迟望眼穿。于枕上，听檐前。凉宵急雨似奔泉。记君劝我词心换，莫作愁人作酒仙。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "青玉案 祝守真寿",
	"paragraphs": "璞园草木絪缊气。养满腹，琴书味。闻道梅花情独至。迎冬度腊，逢君览揆，早作南枝蕊。倚声妙叶长生字。为寿征祥多称意。闽粤迢迢分两地。鸿来雁往，神亲语贽。千里聊相慰。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其一 祝竹韵寿",
	"paragraphs": "节序频移秋夏冬。好春早在玉壶中。词仙诞日持觞近，客子归心与箭同。寻美景，记芳踪。半生几砚共春风。竹轩诗酒名闻世，寄语山阴莫自雄。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其二 寄德愔",
	"paragraphs": "戏水寒芦作雨声。来君指下不胜情。秋江月白流萤坠，画舫宵深断雁鸣。听此曲，快平生。春风早与定鸥盟。相亲那晓离别后，愁结如山几万层。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其三 答坚庐",
	"paragraphs": "修得清因几世前。相亲俦侣尽诗仙。原知梅院春长好，却恨书窗月未圆。居客地，对愁天。霜风不解我高年。寒生独夜频思酒，移坐屏山酒望边。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其四 代柬寄冷月",
	"paragraphs": "梦破无痕费苦思。不堪言怨不堪愁。慈航可度缘犹浅，蔗境求安愿又违。天黯黯，雨霏霏。生涯不欲告君知。含情只说珠江树，寂寞冬姿伴我宜。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其五 怀孝莹",
	"paragraphs": "悄看斜晖隔水明。满天画意与诗情。思君莫问君知否，索句何因句未成。山一带，路千层。云深林密掩归程。无端来作笼中鸟，听尽高飞野鸟鸣。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 闻雁",
	"paragraphs": "新来身懒。今昔情怀换。小少不知花事晚。爱听荒村啼雁。此时未到残秋。何因先锁眉头。尽日闻蝉独坐，沾襟老泪偷流。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "西江月 立秋",
	"paragraphs": "三伏炎威消歇，东篱花信传来。南窗几砚好安排。莫负多情风月。林下茅庐未结，厨头酒瓮先开。粤山旧址小蓬莱。中有诗人华发。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子 浣桐傍花摄影，年八十，怡然妍茜，足见心之有文，得其所养，爰填一阕贺之",
	"paragraphs": "对影一开颜。彷佛清淡小阁间。花蕊嫣红相映里，眉端。惜别愁痕却未删。问我若为欢。陋室无尘且自安。那得如君才八斗，文坛。下笔雄风卷翠澜。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 看云",
	"paragraphs": "日长春半。风急云飞乱。出岫从龙情款款。我独偷闲身懒。悠然岁月阑珊。心花却耐霜寒。不是琴书好梦，怎生肯在人间。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其一",
	"paragraphs": "起舞鱼龙会百川。浪花如雨洒蛟涎。开怀一醉杯中酒，得句神游诗里天。新气象，好因缘。月轮心镜共长圆。要知宇宙春多少，高是青山绿是田。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "鹧鸪天 其二",
	"paragraphs": "佳气东来贯百川。馋蛟到此止饕涎。长青树种承平世，五彩云上不老天。游翰苑，结清缘。笔花珠蕊及时圆。诗歌尽谱甘霖曲，争唱苗头旱后田。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "南乡子",
	"paragraphs": "光景过重阳。草木经霜绿变黄。何处飞来烟一片，荒凉。可断尘根莫断肠。遥指海天长。梦也无由返故乡。百种难言心里事，何妨。看作前生一笑忘。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "蝶恋花 纪念辛亥革命七十周年，追念先兄元栋，会上即席写怀",
	"paragraphs": "小阕新词旌烈誉。俯仰沉吟，咄咄难为语。离合悲欢谁可诉。思兄泪落晴天雨。革命胸怀深几许。一触风云，起作鱼龙舞。就义扶颠流血处。粤山有幸名千古。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "西江月 皈佛宿愿未酬，寄玉林诗老",
	"paragraphs": "难得挚情益友，多闻等是良师。念予书味深知。敢向先生言志。佛理如能参透，笔花何患开迟。细思震卦困为夷。乞我容身尺地。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 其一 应楠园征稿",
	"paragraphs": "楠园新建。气象诚高远。诗画双成情一贯。不啻瑶池阆苑。当今礼士求贤。熙熙仰见尧天。而我奚忧迟暮，余生且乐留连。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "清平乐 其二 听陈炳铮朗诵古名家词曲",
	"paragraphs": "月痕花影。一并秋光冷。佳日偷闲临美景。愁倩西风收领。琵琶弦上悲音。情长传到如今。岂独江山司马，凄然涕泪沾襟。",
	"id": "31983d92-73bc-326a-bae5-17ad946efeba"
}, {
	"author": "徐震堮",
	"title": "玉京谣 去秋余来浙南，梦招有词赠行，卒卒未有以和。山居春早，柳色已新，有怀海上吟事，因倚原调却寄，并示微昭、宛春",
	"paragraphs": "席帽栖吴市，泪点琼箫，却泛沧州棹。战鼓声中，天涯何处芳草。殢万感、飘泪银灯，又客里南枝春到。东风早。山城柳色，初添愁料。抛残蠹管尘笺，梦醒淞波，对冷烟越峤。红烛分题，尊前相看年少。问甚时花近高楼，肯寄我月泉吟稿。闲眠好，休惹翠阴啼鸟。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "鹊桥仙",
	"paragraphs": "萤流暗竹，蛙鸣浅水，夜静阑干独倚。热风吹得酒唇乾，知身在何人梦里。乱山深处，芳春过了，惆怅云鬟玉臂。谢郎愁鬓上新霜，空解道月明千里。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "调笑令",
	"paragraphs": "芳讯。芳讯。盼断杏梁双影。三春憔悴罗衣。斜日无人絮飞。飞絮。飞絮。家在东风来处。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "鹧鸪天 感梦",
	"paragraphs": "忽到当年响屧廊。坏墙梧叶半青黄。园亭入梦多非故，忧患何心更著狂。春渐阔，意难忘。留香小阁绿阴藏。吟诗日日湘帘底，门掩东风燕子双。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "满江红",
	"paragraphs": "提挈江黄，待扫尽腥膻胡羯。天不许、书生只手，撑持半壁。燕子君王南渡恨，梅花阁部西台别。剩怀沙一赋逐湘累，胥涛咽。新亭泪，中流楫。三百载，今犹昔。望风尘宇县，浩歌激烈。蹈海耻为秦帝虏，买丝欲绣齐人妾。怪墦问乞食彼何心，纷如鲫。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "琵琶仙1940",
	"paragraphs": "春冷溪南，几回误，故国梅花消息。阑外三尺遥山，依依旧眉碧。村馆静，泉喧绕屋，正驰梦、悄寒帘隙。他雨西园，翻书小阁，前事频忆。过新岁、无月无灯，更尊畔无人话元夕。遥念绿屏今夜，也鸾笺愁擘。谁为唤、东风燕子，寄玉珰、柳影香陌。倘教来日窗前，信回江驿。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "临江仙",
	"paragraphs": "晓枕绿分帘雨，夜窗红谢瓶枝。一春不是不相思。稍谙为客趣，懒赋忆人诗。梦里梅花故国，愁边燕子来时。羁情畏被柳条知。何人携玉笛，偏傍画阑吹。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "菩萨蛮",
	"paragraphs": "画屏今夜寒新重。珠灯阁住离人梦。筝雁不胜秋。月明何处楼。含情开凤纸。密意回文字。罗袖十年恩。忆君长愧君。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "清平乐",
	"paragraphs": "镜中眉影。瘦比年时甚。帘卷东风寒食近。天气阴晴难定。黄昏丝雨阑干。青山一片啼鹃。不是垂杨多事，那知春在人间。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "小重山",
	"paragraphs": "唤取深杯浣古愁。醉中还耿耿，不如休。画阑四面叶声秋。无人处，吹笛坐山楼。鹤背翠烟浮。三更云淡淡，路悠悠。月明何树近吾州。霜砧外，梦断羽人丘。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "临江仙 风雨龙吟楼呈养癯先生，和瞿禅",
	"paragraphs": "种树已看过屋，买云便欲将家。小楼杯酒送年涯。天风澎翠壁，乡月咽胡笳。俯视茫茫尘世，几多猿鹤虫沙。何人丈室散天花。且携黄岳梦，来赋赤城霞。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "鹧鸪天 其一 赠瞿禅",
	"paragraphs": "有客相从寂寞滨。书堂遥忆谢家邻。新词漫遣供惆怅，矮屋犹堪一欠伸。歌抑塞，酒逡巡。未妨高卧北山云。龙蛇影里钩帘坐，不染西风庾亮尘。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "鹧鸪天 其二",
	"paragraphs": "几度春归在客先。不离西阁又经年。百金未买东屯宅，十亩曾无下噀田。愁瓠落，酒蝉连。扁舟心事堕风烟。松涛一枕城南路，著我高楼听雨眠。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "水调歌头 山中月色甚佳，与瞿禅徘徊松影间久之，走笔为词，邀瞿禅和，兼戏江冷",
	"paragraphs": "何处无明月，秋色满人间。不知今古几客，如我两人闲。却似承天寺里，荇藻满庭交影，回首一千年。公复识吾否，一笑问坡仙。几回看，天倚杵，海成田。更后千年相见，鹤发已垂肩。寂寞广寒宫殿，桂树团团露湿，下有老蟾眠。唤起为公舞，吹笛万山巅。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "好事近",
	"paragraphs": "独自去冲寒，不是灞桥诗客。昨夜玉虫飞坠，有梅边消息。杖头闲挂一枝春，归破小窗寂。听雨竹楼滋味，也教伊分得。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "风入松 庚辰1940开岁五日，与臞翁、瞿禅、季思偕诸生寻梅溪边",
	"paragraphs": "一樽憔悴卧穷州。匹似为花留。春风两桨桥头渡，寄相思、曲里西洲。团扇何人画我，斜川几度闲游。竹篱茅舍暗香浮。芳意若为酬。东园回首花如雪，怕归时、白了人头。江畔垂垂一树，看成多少乡愁。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "御街行 前题",
	"paragraphs": "暖风迟日江亭路，乌帽寻春去。水南水北几人家，恰有暗香千树。鸣禽竹里，呼来相对，好个题诗处。逋仙去后无新句。谁作东风主。孤山山畔鹤亭边，依旧花开无数。尊前醉倒，春衫犹认，前度西湖雨。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "朝中措",
	"paragraphs": "连宵风雨禁窥园。坐卧一楼宽。倦枕渐消吟力，深杯强敌春寒。千红万紫，一齐收拾，付与啼鹃。唯有苔痕得意，朝来绿上阑干。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "江城子 寄臞翁景宁",
	"paragraphs": "耳边山鸟劝提壶。树扶疏。爱吾庐。一枕松风，睡起午晴初。惆怅熟梅时节过，吟屐冷，酒杯孤。天涯芳草正愁余。忆潜夫。问何如。应怪别来，不寄一行书。为道竹楼明月夜，翁去后，好诗无。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "龙山会 竹楼岁暮，与敬老、瞿禅、季思、心叔取词调中有风雨龙吟楼字者各拈一调，余得《龙山会》",
	"paragraphs": "石上尧年树，冷露无声，稳作骊龙睡。四山云气合，凝望久、鳞甲森然欲起。凉吹入虚阑，岁华晏，吟屏倦倚。似年时春江暝宿，雨来潮尾。山阁夜永钩帘，但有嫠蟾，为铜仙无寐。乱鸦啼恁早，灯晕冷，依旧钧天如醉。溪晓不闻钟，动檐马西风万里。暗漏递。梦正在、泬寥云水际。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "徵招 腊尾淫霖，入春未已，溪喧绕屋，终夜有声。念与臞翁别踰年矣，回思挑灯煮茗时，何可复得耶",
	"paragraphs": "松根一片萧萧雨，开门白云千顷。缥缈瀑边钟，倚残釭愁听。草堂今夜永，更添了几分禅病。舍瑟无言，据梧不寐，有怀谁省。煮茗。记年时，风檐底，摇摇半窗人影。唤起老弥明，与诗联石鼎。此心如废井。问谁与滴反清冷。别来久，屋角垂杨，尚绊人归艇。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "尾犯 霖雨经旬，山楼兀坐，铜瓶素萼，颇轸乡愁，偶拈此调，依觉翁《赠浪翁重客吴门》四声",
	"paragraphs": "暗雨石楼钟，单枕梦回，烟凝高阁。一缕冰魂，似偎人屏角。筇杖冷，溪桥乍吐，蕙炉薰、铜瓶半落。翠尊空对，渐倦赋情，惆怅孤山约。年年湖上宅，料愁悴倚镜眉萼。为说南枝，赌春寒如昨。画塘净、轻冰才泮，晚帘垂、东风又恶。怕将芳讯，远寄月明江上鹤。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "百字令 丁亥1947中秋前一夕，与诸公会宛春山斋，围尊待月",
	"paragraphs": "空山烟敛，晚香飘、风堕遥天笙磬。十二玉楼云栉栉，伫想一奁端正。秋色西来，流光东注，不负尊前兴。姮娥何事，背人偷掩鸾镜。我欲烂醉高歌，举杯相属，中有沧桑影。老桂婆娑谁斫却，放出清光千顷。无定河边，纥干山上，几处霜华冷。一声裂笛，四山栖鸟都醒。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "水调歌头 思归",
	"paragraphs": "归去复归去，梦寐水云边。赁得山园半亩，种竹养风烟。检校一庭花药，问讯六桥鸥鹭，饮啄得天全。长日更无事，欹枕北窗眠。一箪食，一瓢饮，自欣然。万事空中过鸟，小大不论年。一卷床头老易，几度尊前醉醒，我与我周旋。为谢载醪者，老病已忘言。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "金缕曲 哭心叙",
	"paragraphs": "臣质销亡矣。叹从今卜邻湖上，都成虚计。哀唱独弦谁予和，药物闲时谁忆。念屈指天涯知己。君去唯馀王老在，为同挥注海倾河泪。多少事，从头记。竹楼风雨同眠起。更西湖疏帘水阁，挑灯谈艺。我是醉人多妄语，赖子交情不替。冀岁晚冰霜相厉。二十五年真一吷，想平生风节如元礼。哀不尽，天方懠。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "水调歌头 其一",
	"paragraphs": "晚读人间世，不赋畔牢愁。渐近行年七十，自顾复何求。半世游身羿彀，不中岂非天幸，中即欲谁尤。人事有代谢，华屋变山丘。行忠信，虽蛮貊，可优游。莫道羊肠九折，路险不容辀。芟尽舌端矛戟，忘却胸中泾渭，莫莫复休休。我爱蒙庄子，妙喻泛虚舟。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "水调歌头 其二",
	"paragraphs": "铭骨佩斯语，机事有机心。扰扰世间何物，哀乐苦相寻。道在稊稗瓦甓，身是鼠肝虫臂，悔作不祥金。瞻望邈难逮，水上有挐音。人已老，岁云暮，病相侵。馀日何堪把玩，万事付升沉。看尽鱼龙曼衍，等是鸡虫得失，弹指去来今。诗罢一长啸，酒熟可频斟。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "水调歌头 其三 敬老书来，言龙泉初缔交事",
	"paragraphs": "王老丈人行，和气挹春风。忆昨兵尘马足，萍合剑池东。时复芒鞋竹杖，步屧村村花柳，杯酒话从容。松影竹楼底，风雨一灯红。新来事，凭说与，两年中。闻道荒江老屋，忧患略相同。差喜童颜鹤发，依旧廉颇能饭，高唱气如虹。我愿不知老，相伴喌鸡翁。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "水调歌头 其四",
	"paragraphs": "病作寒鸦噤，怀抱向谁开。闭门三日霖雨，落叶满空阶。怅望青山笋蕨，寂寞故人书札，闲却手中杯。日月老宾送，孤土自兴哀。岁寒事，虚作计，强安排。太息平生叔子，玉树已尘埋。万卷撑肠何用，万事到头是梦，天意苦难猜。弃置勿复道，窨酒待春回。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "金缕曲 其一 哭王敬老",
	"paragraphs": "屡负携筇约，怪连旬馀寒犹凝，东风又恶。待得池塘生春草，已是阶翻红药。矧转眼黄垆邈若。从此停云无好句，闭东轩对影成孤酌。醒与醉，总非昨。百年可有藏舟壑。都一笑彭夭殇寿，孔忧颜乐。白石清泉今已矣，盼煞乌头马角。休指点山川城郭。身似淮王旧鸡犬，甚无端化作归来鹤。存殁感，付寥廓。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "金缕曲 其二 心叔之墓已有宿草，敬老又不知以何时示疾，何时捐馆，桑户反其真，而我犹为人猗，悲夫",
	"paragraphs": "不见墙东老，似成连刺船径去，水波浩渺。十丈珊瑚映天紫，下有任公坐钓。我亦欲东还海道。指点楼台云气外，奈船风引去无由到。为君鼓，水仙操。钧天一梦胡然觉。猛回头狖啼花落，山回云抱。独自跰?来鉴井，依旧胶胶扰扰。倘今夜月明瑶岛。俯视齐州烟九点，惹洪崖拍手灵妃笑。书一纸，寄青鸟。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "洞仙歌 总理周公挽词",
	"paragraphs": "梁倾栋折，行路奔相告。白叟黄童尽惊倒。大星沉，谩说巷哭家家，丹旐外，恸彻四维八表。一肩担国命，吐握辛勤，整顿乾坤济时了。名与日星悬，十丈丰碑，也难状泰山分秒。看巍巍功德在人心，把万代金瓯，作公祠庙。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "金缕曲 哭微昭翁",
	"paragraphs": "凄断邻人笛，叹年来故交浑似，惊霜秋叶。一一迎寒解条去，剩却空枝病蝶。最难忘平生胶漆。刚为霜红挥老泪，又与翁顿作终天别。人世事，跳丸急。一年一度黄花节。向湖楼携筇问讯，药炉吟箧。每见辄论同舍事，眼底前尘历历。怎回首黄垆邈隔。流水高山知音尽，算从今愁蜡登高屐。开径望，忆三益。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "满江红 瞿禅游燕，过柴市，赋词怀文信国，和者甚众。余亦继作",
	"paragraphs": "地坼天崩，看多少英雄缩手。豺虎里，扁舟南指，传车北走。一片丹心扶日月，千年浩气冲斗牛。读从容衣带数行书，真无负。吟啸集，商歌奏。广陵散，悲风吼。仗精金百炼，撑持宇宙。异代颜张真莫遂，满朝朱紫俱堪呕。又巍峨庙貌一番新，如公寿。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "平韵满江红 瞿禅重过柴市，赋此调，书来徵和",
	"paragraphs": "祠宇苍凉，翠柏映斜照晚红。徘徊处，英灵如在，吟啸从容。危坐风檐歌正气，一枝汉节仗当胸。剩满腔热血洒乾坤，柴市中。兴亡事，今古同。对遗象，思无穷。问后来谁继，丞相高踪。独有南屏山色好，千年魂魄鬼为雄。似插天南北两嶙峋，衡与嵩。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "清平乐 红旗楼望天都峰",
	"paragraphs": "梦中黄岳，来往心头熟。一夕桃花溪上宿，此愿平生已足。吴侬餍饫西湖。残年欲赋归欤。岂意红旗楼下，今朝高揖天都。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "水调歌头 黄山中秋",
	"paragraphs": "今夜天都月，飞堕酒杯前。桃花溪上闲步，山翠压吟肩。遥揖匡庐五老，俯揽浔阳九派，尘世正苍然。归去北窗底，欹枕听鸣泉。皋兰下，回首处，惜流年。冰壶影里浩荡，秋色接祁连。世故鱼龙百变，光景烟花万里，老骨尚能坚。九节青玉杖，拄到白云边。",
	"id": "dd93aa09-a939-33bb-b95c-2022a419e30b"
}, {
	"author": "徐震堮",
	"title": "洞仙歌 自温泉宾馆攀登北海",
	"paragraphs": "晴峦洗出，猿鹤徵烟驾。卅里松风绿无罅。磴萦回，一片琴筑声中，筇杖底，历历万峰高下。平生丘壑愿，老去无心，来了看山廿年债。踏破乱云堆，直上苍寒，都一洗胸中蒂芥。算登高能赋我何堪，待唤取荆关，为渠图画。",
	"id": "dd93aa09-a939-33bb-b95c-2022a419e30b"
}, {
	"author": "白敦仁",
	"title": "渡江云 眉山舟中，清真韵",
	"paragraphs": "残霞明古渡，紫帆未舣，断岸锁云沙。故园秋正好，未信河梁，此日是离家。油衣换却，乍冷入、鸳瓦霜华。听戍漏，角声低晚，阵阵起寒鸦。兴嗟。添香深意，赌茗闲情，与荒波日下。空自怜、分钗零语，亲写吴纱。云鬟定梦平羌月，趁水驿，还过苍葭。吟望久，汀洲又落苹花。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "木兰花慢 己卯贱辰，诸朋旧携酒见存，就登凤坪绝顶，诸公并有佳构。余既客峨眉四月，寒山落木，倍切归怀，率赋此解以应",
	"paragraphs": "刻丹崖峻峭，乍风雨、洗霜林。对障岫云低，藏峰雪远，山馆高吟。青琴。凤弦漫理，怕清商，百感不成音。消领樽前意好，胜游更试而今。登临。屐齿陟岖嵚，俊侣醉相寻。叹玉琯年涯，金荃词笔，一样乡心。高岑。故园甚处，向斜阳，烟树自萧森。招得归魂去否，夜窗一枕寒砧。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "徵招 庚辰暮春，与石尊饮峨眉县城，环顾云山，醉次闻歌，感音而作",
	"paragraphs": "樽前一晌销魂意。匆匆总无归计。听得几回歌。数春期日次。客情浑未已。更休说、落花愁思。拭泪谈兵，解衣沽酒，旧狂难理。迢递眼中青，芳洲外、霏微乱烟无际。未怕不重来，有残英藉地。一樽服复几。忍轻负、快晴天赐。碧山远，落日归来，怅暮云双屐。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "意难忘 次清真韵",
	"paragraphs": "衣浅宫黄。记璇闺夜约，共引瑶觞。离情怜好梦，孤枕遗余香。风动竹，月生凉。拼泪点淋浪。念旧衫、痕多未涤，忍更端详。青灯对影双双。怎无多迅羽，顿瘦萧郎。流年惊短鬓，侵晓怯新妆。珍重意，几回肠。纵百感何妨。忆小楼、兰膏倦沐，应灭容光。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "瑞鹤仙 闺人以素绢刺玉溪生“心有灵犀一点通”句见寄",
	"paragraphs": "碧烟笼翠树。念彩凤双梧，交柯曾住。千金刺冰缕。寄犀心一点，断肠休诉。樊南秀句。算谱入、吴弦更苦。正千山，雁脚云深，消得庾郎愁赋。风露。月寒香臂，雾冷烟鬟，不如归去。年华轻负。春已是、花无主。想盘龙破镜，文鸳孤枕，应解征人意否。待拼将、两鬓愁青，为君成素。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "少年游",
	"paragraphs": "一汀烟草万愁根。春色为谁新。马脚惊沙，骎骎不断，落日倦游人。弥天又见杀机发，留命俟河清。鸦啄人肠，风惊鹤唳，挥泪赋芜城。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "琵琶仙",
	"paragraphs": "花雨酥香，紫尘外、倦客青骢犹急。飞絮还拂金鞍，风丝共飘泊。归路渺、芳洲渐绿，更谁遣、子规声切。一剪春波，红桥旧曲，清梦能识。更休问、芳酌催花，怕愁里、都非旧时节。多少绿凄红怨，老花前莺蝶。清漏永、长空似水，对玉蟾、几许狂客。忍念银烛天街，夜寒风笛。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "长亭怨慢",
	"paragraphs": "对芳树云横平野。旧事关心，月明楼下。几许流年，倦怀羁思泪堪把。绿杨诗好，都莫向莓墙写。翠叶几回新，不奈得，闲情凋谢。日夜。望高城不见，忍念旧时游冶。残红玉剪，可还识、去年琼榭。向碧树、两两飞来，又商略、斜阳如画。记花影参差，多少香尘随马。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "玉楼春四首 其一",
	"paragraphs": "吴侬那识春风怨。出意钩帘惊乍看。晚风发薄不胜梳，初月眉弯新却扇。绿云帐底眠葱倩。黄鸟枝头春睍睆。一场愁梦雨兼风，落尽夭红君不见。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "玉楼春四首 其二",
	"paragraphs": "楼前咫尺春江水。弱柳拂波吹暂起。短书难寄恨休题，好梦欲留醒不似。琴丝怨入闲宫徵。不尽春心堆玉指。叠澜风急乱红多，何忍将身同恨蕊。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "玉楼春四首 其三",
	"paragraphs": "楼头短笛凄关塞。柳色依依春叆叇。好天良夜月重圆，香径何人双展拜。萦帘风絮愁无奈。弹泪单衣宽几倍。碧桃花落发红桑，谁与春人填恨海。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "玉楼春四首 其四",
	"paragraphs": "江南柳色休重赋。笑底深杯花下注。争知此日断肠丝，只在当时携手处。天涯沉恨伤幽素。自剪春罗裁恨句。繁红总是不禁风，只有缀幡人意苦。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "祝英台近 梵众姨丈以苏小墓草一株见遗，既枯矣，丰茸离骊，犹残青青之意，湖山胜迹，不可无词",
	"paragraphs": "剪愁根，裁恨叶，春寄岭梅外。残碧潜星，依约酒痕在。绝怜南国烟花，西陵车马，剩斜日苍松如盖。换光彩。烛花未结同心，孤凄照无奈。断雨飘歌，青骢更谁待。堪嗟旧佩幽兰，新添燕麦，甚一梦湖山都改。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天二首 其一",
	"paragraphs": "覆水年华照鬓觞。樽前无泪与红香。黄梅时节千家雨，一叶相思到小廊。烧烛短，引杯长。愁边得句不成章。金猊香烬银荷黯，帘外轻雷送晚凉。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天二首 其二",
	"paragraphs": "照眼花枝冷似禅。逢春好梦一楼宽。刺桐开落池莲小，闲到吟边十二栏。红烛泪，紫箫烟。无多哀乐换华颠。纷纷过却黄梅雨，润逼琴丝欲改弦。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "三姝媚 庚辰秋重客峨眉",
	"paragraphs": "晴峦秋讯早。换啼烟空林，数声新鸟。杖策重来，荡旧情禁得，清商愁调。古涧荒苔，咽瘦石、风湍声小。旧约山灵，新吐岩花，伴人凄悄。容易高丘斜照。剩坏阵鸦盘，樛枝蝉噪。送目归云，有断鸿知我，伤高怀抱。溅泪花黄，办几处、重阳闲眺。待把茱萸亲插，风前破帽。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "莺啼序 庚辰饯秋，次梦窗丰乐楼韵",
	"paragraphs": "看花尚余泪眼，渺秋尘步绮。旧情委，暗紫衰红，暂结沉恨烟际。岁月又、登高过却，零风断雨终无霁。向天涯、歌尽离声，乱蕊都坠。百感樽前，对酒念远，是危楼倦倚。画栏外、叶叶湘云，泪珠空溅寒翠。旧香换、蛮花野色，闹红趁、吴枫江水。办仙槎、流恨蓬瀛，问今何世。幽兰佩老，燕麦愁深，怕数岁华美。消几许、梅嫣柳睐，故国春情，雨暮云朝，楚峰疑事。银潢未挽，金风还奏，寥天惊落衔芦雁，满江湖、此日归无地。羁孤怨极长宵，伴客残更，夜堂暗催凉纬。飞空破镜，绕屋梁尘，争枕欹睡迟。便许有、乘风双翼，玉宇能攀，可奈寒高，凤楼十二。云屏不动，孤颦深掩，鱼鳏龙寡无意绪，黯啼红、烛背人垂泪。瑶扃梦里重重，冷落关榆，荡魂万里。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天 瓶中芍药，一夕萎去，履平有词甚美，遂次其韵",
	"paragraphs": "一笑回灯委恨新。铜泉清泚接芳尘。愁将冷落瑶台意，证到炎凉劫外身。三嗅泣，独醒人。经年良约负湔裙。银毫别有将离怨，不在维扬十里春。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "扫花游 寄石尊",
	"paragraphs": "枣帘昼寂，傍倦枕蝉嘶，倍增凄楚。送春无数。叹新欢易歇，故人难驻。半熟黄梅，更好无风无雨。小园路。待挈壶灌花，花发人去。前事知几许。有赚客清觞，联情缃素。怨怀怎赋。对新枝细子，旧题红处。澹极斜阳，冷落山眉翠妩。黯凝伫。掩孤弦、未歌先苦。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "花犯 南台探梅，因念客岁山居吟赏之乐，歌以抒怀",
	"paragraphs": "冷禅天、疏葩细萼，朦胧破春靓。雾寒风静。疑旧赏千林，雪岫香映。翠禽不到山窗暝。幽人谁唤醒。负晓月、一床花梦，揭帘看雁影。琼枝冷落傍瑶台，匆匆照眼处，不成觞咏。谁念我、欺风露，还寻芳径。相思付、玉龙恨管，人意视、霏英今更冷。但自把、一枝簪首，年光休猛省。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "醉吟商小品 四月初一夜闻杜鹃，是夜履平来宿，遂邀同赋。履平有《踏莎行》一首甚美，惜今佚其稿",
	"paragraphs": "万恨幻春红，梦影更随春去。夜窗啼处。泪血和风雨。一点花心凄苦。禽音解否。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "南乡子六首 其一 村居杂咏",
	"paragraphs": "桤日上，槿篱斜。村童设钓候溪沙。白水青田龙骨动。催耕种。隔树炎禽时一弄。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "南乡子六首 其二",
	"paragraphs": "新堰水，别家庄。看人艺稻午风凉。薄晚烧畲沙户火。昏烟锁。一犁相从归去呵。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "南乡子六首 其三",
	"paragraphs": "茅店酒，豆棚花。多君欢计淡生涯。饭了看云篱下坐。无功课。时有浮溪犊鼻过。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "南乡子六首 其四",
	"paragraphs": "尘味绝，道心清。无因遁世可忘情。媚不成羞娇未艳。随处看。红白溪花村女面。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "南乡子六首 其五",
	"paragraphs": "新竹径，旧年居。打头茅屋俯窥书。古鬲生烟蟠籀篆。烧烛短。文练光垂溪月转。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "南乡子六首 其六",
	"paragraphs": "三亩宅，足桑榆。隔墙为卜故人居。即此林泉堪寄傲。微一笑。卖剑买牛吾欲老。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "最高楼 野塘雨霁，莲叶初齐。忆往年偕闺人玩月桂湖，夜坐交加亭上，荷风送香，远闻笛语，感念芳时，率拈此解",
	"paragraphs": "香簪畔，依约是微波。芳节惜蹉跎。云鬟水佩朝烟重，湖天月槛夜寒多。璧花枝，金酒盏，梦中过。长相念，露凉花外笛。凭谁问、泪零花下客。心宛转，鬓消磨。鸳鸯密意情天老，铜波影、无那愁何。尽凄凉，芳塘雨，胜闻歌。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "高阳台 其一 绿阴",
	"paragraphs": "倦蝶迷枝，新蝉抱叶，落英犹恋芳根。乱碧池台，寻常易扫春尘，残鹃不解红香改，傍虚檐、啼到黄昏。叹匆匆，过了斜阳，谁与温存。天涯别有凭栏意，算江关赋笔，从此无春。旧国年芳，换将断雨微曛。青青不辨兰和艾，仗西风、为刬愁痕。怕东君，隔岁相欺，不返花魂。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "高阳台 其二 再赋绿阴",
	"paragraphs": "曲槛招凉，虚檐借影，谁家飘麝池台。无限离愁，斜阳楼下新灰。朦胧几树暄禽弄，是当时、手种官梅。任暄风，换叶移枝，犹梦花开。云阶月地从伊阻，叹无春院落，更费安排。苦雨凄烟，天边消息难猜。伤心最是垂杨陌，燕辞巢、客未归来。近窗纱；怕听商歌，寒水楼隈。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "满庭芳 三赋绿阴",
	"paragraphs": "林表黄昏，樽前绿鬓，一般不赖消凝。小斜廊外，展转是浮生。莫道无花更好，无花也，那便无情。凭谁与，婆娑斫去，好月更分明。冥冥。四天外，红桑如拱，碧海波倾。问蛮花可识，酒意纵横。人道宫槐未落，早凝碧、池上歌声。君知否，系绿牵青，身是旧金铃。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "翠楼吟 江楼，白石韵",
	"paragraphs": "彻雨蝉嘶，涵沙水阔，初晴共感天赐。看花前度客，怕禁受、风檐残吹。吟边楼峙。对染靥香匀，笼烟眉翠。情凄丽。酒倾波换，鬓留云细。此地。还展清瓯，想玉堂花月，赌书闲戏。梦醒人世改，看烽火悠悠千里。新词何味。叹几日消磨，刘郎豪气，空江外，宝栏还抚，夕阳澄霁。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "惜红衣",
	"paragraphs": "雁老波荒，鸥沉渚碧。坠盟无觅。并影江湖，扁舟负狂客。红娇翠妩，闲梦趁、吟边踪迹。凄寂。冰簟夜凉，失沙头风笛。离烟古陌。铅泪清宵，相思露盘滴。零襟断佩赋笔。咫尺微波难寄。莫问美人来历。待诉情还怕，霜落一湖秋色。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "陂塘柳 七夕饮味雪庐，次白石韵",
	"paragraphs": "碎秋心、声声梧叶，作寒只在金井。西风自是愁边物，何况夜吟单枕。慵记省。甚钿约钗盟，万古还教整。情灰易冷。更何必繁霜，已成依黯，此意共谁领。良宵怨，依旧月斜星炯。瓜盘昔梦才顷。人间巧拙真何物，漫说针楼行请。云路迥。怕小劫山河，顿换蟾宫影。炎凉莫问。仗无寐青灯，未凋玄发，一纵眼前饮。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "三姝媚 喜石尊来",
	"paragraphs": "零香沾半袖。记江风飘花，那回携手。念别伤春，有笛边心事，怨吟难就。粉歇红消，人意与东风俱瘦。倦屧荒台，斜月空棂，忆君时候。萍踪漂留何有。算别会无端，残怀支否。梦影湖山，有嫩寒疏雨，断鸿归后。软脚行秋，秋已到危栏烟柳。料理黄花信息，馨香细嗅。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "烛影摇红 题江梵众姨丈江湖载酒图",
	"paragraphs": "残墨山容，望中故国销凝久。断云依水近黄昏，何处羌笳奏。客路烟霞信手。认依稀、吴峰楚岫。数茎霜鬓，几帧云林，旅怀僝僽。三绝平生，醉来樗散还依旧。挈家无地访仙源，画意浓于酒。欲买归田二亩。问山深、容吾到否。百年踪迹，满眼江湖，涴尘凝袖。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "紫萸香慢 次韵郭石尊九日江楼吟望之作",
	"paragraphs": "就黄花、偏逢秋病，一觞冷落依然。正高楼怊怅，又新劫、到华鬘。费尽重阳风雨，换秋声萧树，怨咽哀蝉。是登临倦客，不饮欲何言。问醒眼、可宜倚栏。艰难。满地霜繁。聊作健，强悲宽。算高台戏马，雄峰落帽，多少南冠。眼前不殊风景，漫重唱、念家山。指盘雕、暮云低处，望中一发，愁绝胡马江关。挥泪逝川。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "霜花腴 南台秋花极盛，石帚师倚梦窗自度腔赋九日，紫曼、千帆诸君并有和作，余亦继声，即次梦窗原韵",
	"paragraphs": "暮云敛碧，对晚英、凄凉自整危冠。尘耻虚罍，客惊秋病，今朝醉也应难。怨怀怎宽。正战场、花发霜前。更堪悲、倦蝶归来，褪香空绕短篱寒。水吊古台残照，剩南园一角，唤尽哀蝉。红叶霜多，黄昏愁重，年时曾费吟笺。饯秋画船。梦橹声、犹照婵娟。问西风、暗老珍丛，几人持泪看。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "高阳台 秋暮饮少城酒楼，敬和石帚师即席之作",
	"paragraphs": "荒水遮门，酸风射眼，节残未了秋声。年少无多，问他何物承平。黄衫白马非吾事，费倚栏、一晌凝情。更休提，弹铗悲歌，压酒愁城。偶然一笑都成泣，是空肠芒角，杯底难撑。梦雨鲸波，灯前鳞甲还生。斜阳也是伤心色，便从他、明日阴晴。醉扶归。街鼓严宵，驼褐寒轻。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "扬州慢 过嘉州",
	"paragraphs": "髡柳通城，疾飙驱雁，水乡归路残寒。近黄昏别馆，甚驻得征鞍。叹一卧江山尽换，断歌零阕，特地相干。望腥尘如墨，回风吹处雕栏。平羌片月，赖清光，犹似当年。仗翠袖回灯，红绡泻酒，闲泪休弹。百罚玉觞何味，朱弦畔、转轴悲欢。念衰兰城北，明朝须老情天。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天四首 其一 壬午秋词",
	"paragraphs": "梦熟帘波第几重。楼高人迥夜相逢。琴收座上心先许，雨迸灯前曲未终。一叶落，五更风。昨宵言语太惺忪。瑶台碧海浑闲事，只隔幮纱便不同。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天四首 其二",
	"paragraphs": "淡淡梳栊薄薄妆。眼波眉意费商量。熏香可是怜荀令，梦雨何曾到楚王。欢易歇，夜何长。今番愁味是亲尝。早知欹枕还无奈，拆却鸳鸯不令双。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天四首 其三",
	"paragraphs": "直与秋人事有关。盈盈一水隔银湾。五更风露初七夜，一日相思定几年。人寂寞，泪阑干。水蘋风起蜡枝残。红楼便是伤心地，星月当头不拟看。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天四首 其四",
	"paragraphs": "未必萧娘定有书。江天漠漠渺愁余。鸳鸯文彩合欢绮，真得红鳞寸鲤鱼。墨淡淡，意疏疏。相思两字定何如。从今绣被无眠夜，长得灯前一觑无。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "十六字令",
	"paragraphs": "人，不见参横月没时。穿针伴，翻向我寻伊。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "琐窗寒 秋宵卧雨",
	"paragraphs": "点滴空际，听来不似，旧灯床夜。阑宵易醒，换了碧纱鸳瓦。倚空篝、凤衾自熏，可曾梦入西窗下。是柳梢几叶，花阴一片，够人禁也。愁话。凭谁写。早泪尽金虬，心摇铁马。凝情抱影，付与南谯钟罢。想偎栏、悬暝树香，酒边秀色吹又谢。便晴暄、万一重阳，怕说闲游冶。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "阮郎归",
	"paragraphs": "江天风雨试寒初。人情秋梦余。剪灯心事碧纱橱。雁云归信纡。弦凤冷，镜鸾孤。通犀解佩无。怪来蜡泪坐难除。几回开旧书。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其一",
	"paragraphs": "黄菊枝头秋意晚。一晌沉吟，几阵南飞雁。天阔云闲谁是伴。眼前风物何曾惯。往事乍怜秋后扇。蠹损梅花，瘦了真真面。罗袖寒温劳缱绻。蛛丝午夜牵别院。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其二",
	"paragraphs": "蜜炬烟轻秋影灺。竹露风窗，点滴清如泻。曲罢玉箫生醉也。依稀坐近越罗衩。枕面盘丝霜后瓦。一种鸳鸯，此是他生话。说恨说愁浑不暇。匆匆记听寒更打。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其三",
	"paragraphs": "众里关心罗袜步。来是因风，去是因风絮。落叶晚阶惊乍数。误他小靸登楼处。欲采蘋花遥寄与。凤阁龙楼，缥缈非烟雾。南雁又将归信误。黄昏庭院廉纤雨。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其四",
	"paragraphs": "楼阁秋深寒乍切。却下珠帘，闲看玲珑月。槛外木樨黄喷雪。樽前笑倩阿侬折。煮茗翻书侬自别。遥夜深心，直恁低声说。早是回肠怜断绝。棂纱影淡金波灭。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其五",
	"paragraphs": "晓日栏花红欲出。曲里长眉，细扫春烟碧。十八鬟多无气力。镜边不放珠帘隔。未必目成堪永忆。对影闻声，欲罢争忘得。妆罢只言天气热。惺忪一语非明晰。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其六",
	"paragraphs": "柳外池塘花外雨。鸂鶒鶄，两两栖香语。密叶晚风青似雾。藕丝不断莲心苦。璧玉湘栊天几许。隔水高楼，望尽斜阳暮。远镜山眉横翠妩。秋光畅好独寻处。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其七",
	"paragraphs": "莫道闲情抛易得。绿鬓黄花，身是悲秋客。楼外雁音低落日。眼前莫个双飞翼。迟月花阴浑易识。能几勾留，换到苍苔迹。后不如今今异昔。无言有泪空相忆。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蝶恋花八首 其八",
	"paragraphs": "凤幄秦筝声断续。转轴悲欢，一往商弦促。杂体江淹三十六。为伊翻遍人间曲。细雨檐花红簌簌。不道樽前，点点凄心目。看尽成阴芳树绿。人天始信孤怀独。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "水龙吟 壬午除夕，明日立春",
	"paragraphs": "尽情灯火依人，不眠守到东风懒。断笳哀角，等闲分付，烛花红换。饯腊村杯，嬉春市鼓，沉沉更箭。正膏炉焰薄，茅檐缩手，笑声路，无由见。随分黏鸡画燕。渐无名、春愁易乱。明朝花事，经年离索，并时心眼。何况登临，高楼是处，阵云天远。便挥樽莫问，今夕何夕，定何时旦。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "倦寻芳 癸未元日立春，梅花尚不堪摘也",
	"paragraphs": "峭寒正怯，初日多阴，作甚游计。破帽枯筇，一例岁华将起。城郭寻常猿鹤念，风光曼衍鱼龙戏。尽销凝、念贴燕无家，卧枝开未。便亲见年芳难卜，何况无双，蕊珠宫里。时节芳菲，珍重楚兰清泪。草木尽关人事感，幽忧直为流年喜。旧桃符，笑闲身、退归无地。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "徵招 人日南台兀坐，园公摘红梅为供，题寄露园",
	"paragraphs": "瘦梅枝上东风信，匆匆一回红破。节物总关情，恁吟觞偏左。愁丝纷见裹。正料理、浅眠安卧。到手一枝，看人几日，寄情无那。珍重岁寒心，闲风露、瑶台梦中烟锁。一笛付当楼，又残红了泪堕。孤吟谁解和。甚南北东西羡我。小屏掩、斜月横陈，唤玉真来否。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "一剪梅",
	"paragraphs": "梦里分明识淡妆。种得垂杨，独自神伤。东风薄倖不相将。换尽鹅黄。费尽莺簧。暖日初晴又作凉。暮雨烟朝，雾阁云窗。买丝绣个有情郎。啼也思量。笑也思量。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "汉宫春 辛夷花下作",
	"paragraphs": "霞粉烟光，是采香骚国，曾赋春容。依稀素妆占地，帘月能通。真姿润玉，又人间、出意相逢。还暗触、偎栏笑靥，那是亭北楼东。人事已拼凄感，况繁英妒水，水妒颜红。谁怜倦客沉恨，撩乱花茸。芳华易逝，怕移根、难觅珠宫。休更说、瑶台路迥，断云只隔芳丛。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "双调南柯子二首 其一",
	"paragraphs": "湘竹初成笋，吴蚕倦吐丝。斜栏凭损缕金衣。却向落花深处、立移时。浅语常推病，长愁不上眉。十分矜重向人痴。自由横波足遣、沈郎知。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "双调南柯子二首 其二",
	"paragraphs": "会意知凭眼，妨嫌莫并肩。十分打叠向春妍。几度薄羞浅恨、更无言。酒失憎应惯，琴心理又难。任人看画小眉弯。知道者般新样、定郎怜。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "绕佛阁 种莲",
	"paragraphs": "汉皋佩冷，抛菂试觅，留梦前地。珠露飘蕊。等闲荡作，轻绡旧时泪。断肠一水，花外信杳，沉恨休拟。妆润烟洗。殢情尽有，罗袜步尘细。蠹笔字零落，错写明珰珍重意。谁见趁凉鸳鸯双翼比。早断绝冰丝，心素无系。闹红知未。怕一舸相逢，霜鬓愁里。楚江空、坏霞成绮。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "阮郎归",
	"paragraphs": "敲窗落叶舞回风。碧帘灯影红。绿筠深院画楼东。秋宵如梦中。金屈戍，玉盘龙。楚云峰又峰。而今无地说幽衷。空教良夜同。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "八声甘州 题魏炯若《岁影庵悼亡诗》",
	"paragraphs": "信他生、未卜此生休，回肠只自知。甚一篇锦瑟，十年黄土，负了须眉。多事梦中颦笑，偏遣沈郎窥。试问如花影，何似当时。余亦人天多感，况闻声对影，不比分携。总空花一例，薄福付书痴。便三生、愿为芗泽，染绣衣、罗带不教离。梅花伴，更输君处，一岁双栖。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "惜黄花慢 梅",
	"paragraphs": "试萼梅梢。是绛纱旧影，来伴无聊。旧檀着梦，新悰罢酒，供愁短景，随分长谣。坠欢零落霓裳侣，更何意、裁剪冰绡。记万条。缟空瘦雪，寒冱金貂。仙城去鹤难招。奈岁华又到，彩燕盘椒。素娥回盼，冷香换骨，繁忧自在，云意墙腰。荡春邻笛寻常拍，怕无计、留汝妖韶。怨霜飙。腻尘未上兰翘。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "鹧鸪天",
	"paragraphs": "一昨中园独赏时。柳绵拖水燕衔泥。愔愔晚日收残雨，续续黄蜂过别枝。春晻黯，梦凄迷。旧情惟有鹧鸪词。绿苔闲绣梨花苑，转阁楼高未易知。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "洞仙歌",
	"paragraphs": "芙蓉城阙，叹仙梦轻断。小字芳卿记亲唤。自玉珰封罢，金缕吟成，都未抵、一曲银塘恨远。罗帷风不度，宝髻新香，身是分钗旧双。怎今番清泪，不管回肠，重费与、蓦地横波一转。早拚取、孤凄送余生，浑不奈樽前，霎时凝眄。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "南乡子",
	"paragraphs": "双叶柳梢眉。欲挽云鬟未结衣。谁信卷帘今不见，风僛。晓日丝杨替发晞。花底歇深杯。百岁相看年少时。出众风流君莫问，迷离。一夜花开并蒂枝。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "清平乐",
	"paragraphs": "雨昏烟锁。飞絮帘前堕。一枕绿云初梦破。万缕千条愁裹。人前不理丝桐。新妆垂手临风。三十六园朱李，燕归何处相逢。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "长相思",
	"paragraphs": "金雀钗。玉凤鞋。落雪吹香花满街。秋娘不肯来。风满台。月满阶。红豆一株生九荄。相思枉费才。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "百字令 石帚思惠示哀瑮之作，情辞凄断，殆不能卒读。时方有灌口之行，倚装率和一首，欲以广吾师之意，不复自慨朋友交谊",
	"paragraphs": "抔土城根，怕新鬼月寒，更闻斯语。一样晨昏诸弟姊，争遣独随阿母。兰蕙偏摧，蜂鸦固在，予夺真谁主。先生过矣，慢抛笔力牛弩。试问雨湿天阴，疆场百万，若个非儿女。猿鹤虫沙同一慨，地上麒麟何处。梦里玄衣，眼前樽酒，便补蓬窗趣。中园勤护。成林终看珠树。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "浣溪沙六首 其一 甲申感春",
	"paragraphs": "爇尽盘心一篆香。空将罗帕赠萧郎。而今年少说王昌。拾翠汀洲花胜雪，吹箫帘幕月如霜。贪天一念薄温凉。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "浣溪沙六首 其二",
	"paragraphs": "两字心关易遣知。相看双袖万行啼。暂逢花月莫寻思。似我情怀甘自减，从他风雨觉来时。夜阑独理旧书辞。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "浣溪沙六首 其三",
	"paragraphs": "无限人间重晚凉。直缘离决恐情伤。含愁不语弄丝簧。弦绝易关徽外响，歌深不是枕中方。两年辛苦一声狂。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "浣溪沙六首 其四",
	"paragraphs": "谁信重逢未有期。经秋风雨再来时。占人怀抱误人思。曾是牡丹输解语，断无杨叶永如眉。三生花草梦西溪。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "浣溪沙六首 其五",
	"paragraphs": "小阁凝寒夜帐幽。烘帘眉月易成秋。天生江水不西流。无可奈何甘薄倖，最难消受是温柔。清欢一往挂帆舟。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "浣溪沙六首 其六",
	"paragraphs": "绮语难删静志居。沉思何事苦关渠。痴根寻向古人书。负手英雄看过鸟，惊心琴瑟悔为鱼。真成独坐恼花初。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "六幺令 己丑重阳和清真韵",
	"paragraphs": "雁音孤馆，残雨消秋燠。晴晖乍怜侵晓，气爽清如沐。谁信惊烽满眼，更照茱萸熟。繁忧须逐。倾天莫管，城郭新开战场菊。挥杯聊劝令节，落落凭高目。休叹弃置秋田，我亦丰年玉。闻道龟山操好，未比沧浪曲。端居难卜。行吟何事，餔歠寻常便相嘱。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "高阳台 石帚师见示和清寂堂感秋之作，敬次原韵",
	"paragraphs": "野火烧原，荒波送日，悬知四海皆秋。老雁衔芦，南飞散落高楼。干戈满目悲身事，便从他、白马清流。叹悠悠，张俭当年，望户何投。甘陵南北纷纷日，怕苍天易死，沸鼎还游。墙壁公卿，窃钩莫笑封侯。残涛怒打沉江锁，有楼船，飞动江州。渺空烟，事往何年，难问沙鸥。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "台城路 落叶",
	"paragraphs": "嫠弦哀动湘江瑟，秋阴洞庭波语。绿转空沟，红流废苑，不记看花前度。阳山绝处。叹穆马南征，伏沙荒古。惙怛羁人，雁归蓬断奈何许。吴霜飘尽战血，傍丹枫莫识，轩皇残树。别岛尘狂，行宫月落，一样听风听雨。哀蝉似诉。问树树斜阳，为谁凄楚。梦入乌蛮，数峰江山苦。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "燕山亭",
	"paragraphs": "双履翩翩，金屋绣慵，宝繶脂香犹凝。深殿梵烟，丈室星移，寥落雨花春暝。换劫珠璎，终未称，禅天钟磬。端应。伴斜谷云楼，散关妆镜。闻道开国滇南，有堂上三千，响廊双迎。龙荒玉版，凤蠹金縢，依稀故王周正。绿鬓雄风，甚一例、只檀消领。眉影。更杂事秋山谁咏。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "三台令二首 其一 和石帚师",
	"paragraphs": "秋草。秋草。原上离离红烧。斜阳尽处青山。山外半骓未还。还未。还未。南苑西风流水。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "三台令二首 其二",
	"paragraphs": "秋柳。秋柳。头白昏鸦栖久。寻常斗罢宫腰。可奈西风覆巢。巢覆。巢覆。愁到先生五斗。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "水龙吟 偶读半塘老人《和天籁集 睡词》，赏心同抱，戏同其韵",
	"paragraphs": "百年分半无多，世间可有埋愁地。颓然欲放，吾今丧我，亦醒亦寐。周蝶相忘，风雷不变，庸知牛蚁。恣高楼百尺，纷纷眼底，与嚼蜡同滋味。不用烧香拽簟，更吹笙、花边珠翠。寻常七事，不堪第一，余非度里。琴酒都抛，羲皇而上，北窗一睡。叹形劳何极，胞中略转，要先生起。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "玉烛新 汉中农家掘土，得北宋铁钱",
	"paragraphs": "龟龙争出地。看草圣宸题，古苔荒字。六州铸遍，千秋外、一斸萧山金气。当年会子。算易得、刻泥难比。浑未信、历劫青蚨，陈陈尚夸闾里。军兴日费谁供，叹往日秦中，万家如洗。蓬莱一水。空想像、贝阙金银天际。金迷纸醉。更草草、临安何事。谁念取。谢启充肠，心伤质史。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "八声甘州 观弈",
	"paragraphs": "正楚天、巫峡雨云昏，疏帘卷秋清。甚枝枯蜩甲，蛛牵碧落，得喻闲情。解道垂成忽破，莫视半山轻。自古输难讳，私斗何成。老去谈兵舌在，又文楸局外，鸣者不平。问当年赌墅，何计答苍生。只长安、衣冠文武，叹百年、世事几心惊。收箧剩，有天边月，曾照亏盈。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "梦芙蓉 秋已尽，思无穷，江亭促坐，复成一日之欢，书付履平索和",
	"paragraphs": "江云披絮帽。正亭皋望极，乱愁如草。雾寒成瘴，迟日破林杲。逝波浇茗抱。斜栏聊恣吟眺。苦竹黄芦，又飞霜恨着，残叶雁风峭。野哭千家未了。忧患推排，老物如期到。鬓痕尘影，临水愧鱼鸟。冷蝉凄晚噪。呼樽且劝斜照。漫说穷途，算悲深广武，何似玉山倒。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "六丑",
	"paragraphs": "问瑶阶艳草，更不管、闲情抛掷。露痕澹秋，妆蝉偎鬓翼。月照无迹。旧梦花应记，夜堂笺管，写丽情南国。直饶在发为芗泽。并影红栏，飘烟紫陌。重重坠欢堪惜。付踏歌一笑，纨扇疏隔。当年逃寂。傍秋峦翠碧。杖底林风悄，群籁息。笙歌队里残客。对欹崖万态，别思何极。而今剩、酒衫诗帻。浑不信、一点山林俊赏，并归愁侧。情波渺、莫趁回汐。拥画帘、纵有千般媚，凭谁赋得。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "长亭怨慢",
	"paragraphs": "伴行野霜风吹树。非虎非兕，怨吟愁度。马队纵横，战尘迷幂抱经处。万言杯水，君莫笑、儒冠苦。眼底鼠搬姜，听歇担，溪桥邪许。歧路。更翻云覆雨，古道弃来如土。寻常自断，有轻薄、向人难数。仗笔底五湖三江，问曹郐，争当荆楚。有苜蓿堆盘，谁管千秋相负。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "蓦山溪 和履平",
	"paragraphs": "风铃急节，乔木高城堕。兵气涨林峦，有挥戈、日边红挫。蛩音满院，簟枕易惊寒，收玉局，改瑶琴，短梦愁时破。凝寒塞向，际此应怜我。雨雪正尧年，拨新灰，坐消炉火。百闻一见，华屋几丘山，悲马角，讶鹤言，才信天心左。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "百字令 履平冲寒见过，并出示新词，率次韵奉和一首",
	"paragraphs": "风霜满地，叹人情何似，秋虫吟草。一雨穿林复打叶，费尽丛篁凄调。堞粉鸦啼，芦烟军吹，坐觉天难晓。多君词笔，横流峡水倾倒。谁信白马潮头，红羊劫畔，杯酒成相吊。只恐沟中无处断，眼底青黄亦好。藕孔游身，矛头渐米，已畏论怀抱。芜城慵赋，伫琴休命哀操。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "醉翁操 寒城索处，与履平数相喁于，意犹未尽，再申以此解",
	"paragraphs": "琼瑶。挥毫。空螯。总无聊。寒郊。谁怜怨词接风骚。一枝无计安巢。云路遥。把臂赖韩豪。说古今几人我曹。马鸣旆动，江汉波滔。是身羿彀，输与南窗笑傲。心不同而媒劳。卜不从而龟焦。千秋如暮朝。相看托而逃。楚越正风涛。短衣长夜歌禅尧。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "沁园春 列宁墓前作，一九五六年",
	"paragraphs": "天际钟声，净扫风埃，红场晚晴。映宫城如削，苍苍茂树，熊罴严守，郁郁佳城。草昧英雄，秕糠尧舜，堕泪碑丰遗爱深。胸中恨，待掀翻地轴，天堑须平。神姿凛凛如生。怪霜鬓婆娑无限情。记奋髯十月，当年虎啸，攒眉万国，此日蜗争。金字塔边，尼罗河畔，犹有不平风雨鸣。君休矣，有列宁旗帜，谁敢骄兵。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "水调歌头",
	"paragraphs": "山颂千秋节，海庆万年欢。红日一轮高照，光焰满人寰。五岳嵩华泰岱，四渎江淮河汉，星火忆当年。从来多少事，只争朝夕间。挥赤帜，清玉宇，挽狂澜。更裁昆仑三截，世界等凉炎。六亿神州尧舜，四海翻腾云水，日月换新天。共献无疆寿，长酌幸福泉。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "高阳台 一九七六年秋暮，与履平、守元、树梁、梦乔花潭小集",
	"paragraphs": "碾碎青山，呼来白日，今朝我是闲身。乔木藏村，绿阴密隔街尘。千秋杜甫讴吟地，有百花、潭水粼粼。笑匆匆、几树成蹊，桃李骄春。挥杯更劝白头侣，况江山信美，风物长新。老子婆娑，临流还岸纶巾。男儿溺死心犹壮，仗酣歌、答谢良辰。倩东风，唤起梅花，迟我江滨。",
	"id": "8367bcea-8aa4-3f35-8f40-08fdc96d95d8"
}, {
	"author": "白敦仁",
	"title": "霜花腴 一九七七年九日，再集花潭，次守元韵",
	"paragraphs": "犯霜就菊，笑短生、禁得几度重阳。鸿响天高，水涵沙净，撩人万态秋光。蟹螯且将。制颓龄、还赖繁香。更招邀、作健逢辰，等闲加意到壶觞。诗酒尚堪驱使，傍清霜洲渚，堕叶琅珰。下泽乘车，高台戏马，千金不换疏狂。尺波寸肠。是何物、能驻年芳。趁高秋、肺气旋苏，振衣千仞岗。",
	"id": "8367bcea-8aa4-3f35-8f40-08fdc96d95d8"
}, {
	"author": "刘蘅",
	"title": "题春宵闻雁图",
	"paragraphs": "花香月影浸柴门，山色迷离画水村。唯有雁声无着处，着人心上断人魂。",
	"id": "31983d92-73bc-326a-bae5-17ad946efeba"
}, {
	"author": "刘蘅",
	"title": "题烟水无边图",
	"paragraphs": "清泉帛质挂重山，声入高楼几砚间。烟水无边成锦绣，此中不信是尘寰。",
	"id": "31983d92-73bc-326a-bae5-17ad946efeba"
}, {
	"author": "金启孮",
	"title": "十六字令",
	"paragraphs": "眠。彻夜西风到枕边。心意懒，月上水晶帘。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "忆江南 其一",
	"paragraphs": "人寂寂，林表浴初阳。丝柳乍拂三径露，荷风频送五更香。满目是清凉。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "忆江南 其二 忆姑叔",
	"paragraphs": "江南忆，路遥信难传。吴越山峦迷战雾，秣陵城畔起烽烟。牵挂自年年。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "调笑令",
	"paragraphs": "清泪。清泪。滴尽枕函衾被。梦中若被端相。处处皆堪断肠。肠断。肠断。晓角系愁零乱。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "忆王孙",
	"paragraphs": "风姨敛迹宿云开。疏影横斜碎玉埋。静扫庭除待夜来。莫徘徊。谁拾蓬莱一股钗。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其一 送友戏拟稼轩体",
	"paragraphs": "前程已过临漳水。客中几点行人泪。书剑挂雕鞍。夕阳无限山。长亭留不住。比较萧然去。鸿雁一时疏。闲听金鹧鸪。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其二 记梦",
	"paragraphs": "昨宵梦境萧萧去。沈思枕畔愁千缕。紫陌系骅骝。依然万户侯。倚栏闲对月。相偎说离别。醒后陋椽遮。恒河几点沙。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其三",
	"paragraphs": "河桥凉月浑如昨。故人已是长飘泊。相忆不能眠。西窗欲曙天。五更鸡唱冷。残烛摇疏影。端的负今生。今生太薄情。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其四",
	"paragraphs": "秋风小院初弦月。紫姑那观经年别。谁解忆长安。空怜玉露寒。当年低语唤。半晌红绡畔。端的为谁娇。睡残双凤翘。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其五",
	"paragraphs": "春风春雨消春昼。镜中乍觉容颜瘦。春色满汀洲。泪珠缘颊流。醒来孤枕梦。愁压薄衾重。缺月下杨枝。铜盘烛尽时。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其六",
	"paragraphs": "夜来乍畏重衾薄。困眠无奈三更角。惊起愁压肩。遣书和泪看。红颜终是老。且把愁容扫。休负好春天。陌间花正繁。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "采桑子 其一",
	"paragraphs": "春来秋去谁相忆，多少离忧。怕上心头。为谁珍重护风流。夜阑无限伤心事，风也飕飕。雨也飕飕。待到明朝恐未休。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "采桑子 其二",
	"paragraphs": "桦烛烧残余香罢，枕簟凉生。多少心情。隔院砧声梦不成。那堪窗外三更雨，淅沥凄清。点滴分明。似问人间醉耶醒。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "减字木兰花",
	"paragraphs": "荒原稷黍。成败茫茫那可语。雁翅横空。往事输他一梦中。水横山乱。紧锁双眉愁不展。今夜边声。应减庾郎鬓底青。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "蝶恋花",
	"paragraphs": "秋雨秋风天易暮。铁戈兜鍪，又上郊原路。古道茫茫愁几许。声声画角浑无绪。路转山回劳返顾。一派斜阳，村落黄昏鼓。毳幕难留乡梦住。塞鸿阵阵凭谁数。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "鹧鸪天",
	"paragraphs": "古寺斜阳对落晖。金山北雁又南飞。铁衣渐觉新霜重，毳幕空怜旧梦稀。怀往事，寸心违。狼烟烽火照旌旗。敕勒唱罢黄云塞，插遍茱萸犹未归。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "采桑子 见柳絮",
	"paragraphs": "盈掬只逐东风转，飘泊何方。零落堪伤。乱扑征衣向夕阳。年来饱尝兜鍪味，乡梦难忘。空结愁肠。剩得炊烟与恨长。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "忆秦娥 其一",
	"paragraphs": "征鸿绝。举头唯见燕山月。燕山月。年年几度，照人离别。倦途又是天山雪。闲愁总向心头结。心头结。归时待与，谁人相说。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "忆秦娥 其二",
	"paragraphs": "无眠早。途程尽是关山道。关山道。西风冷落，鬓丝吹老。玉绳已转疑天晓。拥衾消瘦征夫貌。征夫貌。觱篥声中，半天衰草。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "玉连环影",
	"paragraphs": "无限。号角逼人颤。军垒森严，恐把年华换。动离忧。酿新愁。一阵晚风，黄叶又飕飕。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐",
	"paragraphs": "驿亭风信。又送飞鸿阵。虎帐征人相对问。谁道不凋双鬓。黄昏塞角频吹。岭头几处寒梅。正是凄凉时候，那堪雨雪霏霏。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "减字木兰花 其一",
	"paragraphs": "别离生恨。最恨当年相慰问。病卧西厢。粉面三旬不染香。短檠闲照。月过中庭愁未了。又隔关山。今夜盈盈共谁眠。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "减字木兰花 其二",
	"paragraphs": "旧欢难据。尽日春寒无意绪。往事成空。谁料相逢在梦中。流年暗换。多少闲愁春不管。拥髻灯前。欲说离情夜已阑。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "好事近 其一 芒种",
	"paragraphs": "雨后又微风，满地碎阴凉月。枉把好春辜负，到杜鹃啼血。年年日日总相思，况复辞花节。本欲一尘不染，奈闲情纠葛。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "好事近 其二 用放翁词寄张贞甫韵",
	"paragraphs": "别后总相思，博得心魂零落。盼到关山重见，似故人情薄。忆昔同剪西窗烛，话竟三更角。多少风霜冷暖，慰问情萧索。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "荷叶杯",
	"paragraphs": "昨夜薄寒微透。知否。风烛正三更。绣帏春梦不分明。休问醉耶醒。月落屋梁愁重。谁共。犹记旧油车。荼蘼院落是儿家。飘泊遍天涯。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其一",
	"paragraphs": "韶华谁系。清泪空盈袂。小院无人风细细。又是晚秋天气。无端枕畔钟声。夜深孤梦难成。萧索五陵公子，贫穷辜负今生。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其二",
	"paragraphs": "欲亲佯畏。犹记西楼会。月满阶除心已碎。多少凄凉滋味。别来日日年年。消磨陋巷风烟。一点灵犀空透，短檠闲照孤眠。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其三",
	"paragraphs": "离频愁乱。愁向谁舒展。寂寂凉宵残月院。误了韶光将半。茅斋布被孤檠。就中牵系人生。一种凄凉滋味，回思总怨多情。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其四",
	"paragraphs": "相思不见。疏篱夕棔敛。满院晴丝轻似剪。一点离愁难展。黄昏陋巷烟微。茅墙蛱蝶双飞。辜负而今年少，纸窗布帐心违。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其五 寒衣节",
	"paragraphs": "西风悲咽。寂寂寒衣节。衰草白杨人迹绝。远火高低明灭。伽蓝梵呗超生。负尘佛座灯青。点检廿年迷梦，生离死别关情。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "踏莎行 送别",
	"paragraphs": "良友初诀，螀声乍歇。等闲休负今宵月。囊萤映雪自年年，此情复与谁相说。哀怨空萦，愁肠空结。那堪堤畔频啼鴂。夕阳云树自茫茫，炊烟满目添凄切。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浪淘沙 课社",
	"paragraphs": "萧寺梵钟鸣。秋月帘栊。银笺旧恨总无穷。一抹晚烟微雨后，败壁寒蛩。往事一重重。逐梦无踪。蓬山已在别离中。叹息今生辜负了，锦字征鸿。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "人月圆",
	"paragraphs": "夜凉檠暗人无睡，才雨便如秋。珍重吩咐，红颜朱貌，总须白头。花朝暝日，晨风夕月，多少闲愁。且休辜负，韶华如水，逝去难留。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "鹧鸪天 其一 题三弟茂深《秋雨阁诗稿》",
	"paragraphs": "过去韶光不可看。唯将辞赋写辛酸。茅斋剩却窗前月，陋巷空余雨后烟。诗乍就，泪初干。东坡子由至今传。让他黄九秦七妒，留得千年与万年。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "鹧鸪天 其二",
	"paragraphs": "小院黄昏半掩门。绿阴深处敛夕棔。空庭雨过蛙声闹，陋室灯昏鸟语频。心愔愔，睡昏昏。闲阶花落净无尘。人生风月能多少，已是匆匆廿二春。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "鹧鸪天 其三",
	"paragraphs": "参透方能见假真。不将浮念系吾心。情根慧业原无异，贝叶莲花自有分。灯暗淡，气氛氲。拈香顶礼磬声频。善缘佛豆菩提子，十字街头到处寻。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "临江仙 龙华会",
	"paragraphs": "宝幢璎珞香氛氲，菩提贝叶因缘。旧愁新恨莫牵连。一声清磬处，明镜散花天。自是多情偏落拓，鬓容消减年年。不如剃度戒坛边。任他憔悴去，生死莫相关。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "蝶恋花 其一 同前",
	"paragraphs": "碧甃风铃萧寺路。贝叶莲花，在在足千古。何必暗香深处住。虔心自把檀香炷。正是陌头飘落絮。休忆当年，月下叮咛语。一刻抛残千万绪。佛灯初上黄昏雨。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "蝶恋花 其二",
	"paragraphs": "最恨无情天上月。不照团圞，偏照人诀别。多少衷肠和泪说。叮咛唯恐音书绝。古道茫茫愁暗结。那堪巂周，促得归思切。尺素欲封还又折。五更茅店鸡声咽。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "南歌子",
	"paragraphs": "鸡度疏星落，衾寒觉早秋。镜中青鬓不予留。生怕韶华如水逝悠悠。旧意全灰尽，新情那见收。子城夜角尚啁啾。惊破杜郎一梦在扬州。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其一 过芸公府",
	"paragraphs": "莫向儿时忆岁华。鸡鸣枕上病相加。每经旧宅怕停车。紫陌荒凉堆败叶，宫门萧索落槐花。不知今是阿谁家。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其二",
	"paragraphs": "草市梢头柳絮飞。柳庄深处杏花稀。东风古寺伴余晖。燕子不来禅院静，鹧鸪初到篆烟微。碧苔石磴雨霏霏。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "眼儿媚",
	"paragraphs": "一角茅椽傍菜花。不信是侬家。朱轮玉毂，当年旧事，吹往天涯。紫陌华堂都损矣。忍更损韶华。浮云富贵，忆来如梦，回思空嗟。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "柳梢青 过房山县",
	"paragraphs": "旧时风光。似曾相识，村落山冈。古道尘沙，仆碑春草，废寺斜阳。回思往事堪伤。又何能一一断肠。灯火通衢，酒帘闹市，无限苍桑。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "虞美人",
	"paragraphs": "生来自是福分薄。休怨天公恶。朱门甲第逐东风。剩得今朝遗憾恨难穷。乱来骨肉音书少。陋巷年华悄。荧荧败壁映孤檠。真个任他飘泊可怜生。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "齐天乐 九日登高",
	"paragraphs": "西风又送征鸿去，年年驿亭秋早。翠微初登，金菊乍吐，消得闲愁多少。钟山古道。向一抹斜阳，凭高登眺。曲水萦回，髻螺点点入残照。莫管寒空万里，但酬节酩酊，醉吟狂啸。衰草连天，黄花满地，缠倒葫芦一笑。碧松环绕。似珍重今宵且舒怀抱。瞬息浮生，鬓端容易老。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "忆江南 其一",
	"paragraphs": "东瀛好，旧谱按新声。宫袖乱飘裙带紫，翠裳摇漾幕灯红。曲罢玉儿慵。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "忆江南 其二 和人作",
	"paragraphs": "奈良好，澹雅胜豪华。欲访名园乘月夜，闲拖木屐重如车。妙句实堪夸。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 送人赴金泽",
	"paragraphs": "河桥又到分襟处。离情不释浑如雾。加贺隔关山。未云行路难。渡头斜月揭。茅店鸡声咽。待得寄书还。樱花满石川。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其一",
	"paragraphs": "东瀛三月。柳絮飘如雪。无奈故人成永诀。听取数声啼鴂。灯前旧帙频开。字间偏引离怀。忆共剪烛难再，梦魂岂得重来。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其二 法隆寺",
	"paragraphs": "陌阡深处。一带平芜路。寂寂伽蓝深院宇。梵呗声中细雨。巍巍圣迹金堂。雨晴半柱斜阳。壁画佛香参罢，汲泉饮水僧窗。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其一 六连岛",
	"paragraphs": "翠嶂迎人暗不明。梦魂忽觉一身轻。细风斜雨客边情。暮色乍添残照外，晚云忽傍远山横。就中无以慰今生。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其二 清见寺",
	"paragraphs": "渔市风吹大鼓声。黄昏萧寺鉴微诚。廿年往事太懵腾。清水一瓢堪净我，梵香三炷达神明。不知何以慰今生。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其三",
	"paragraphs": "央及东风且莫狂。暂容双燕宿雕梁。一春能几好韶光。细雨打窗灯影背，红烛烧残暗神伤。人生何事太凄凉。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其四 吉祥寺",
	"paragraphs": "古刹唐门壁四围。黄昏檐际蝠飞飞。夕风吹彻殿铃微。欲访阿七何处是，乱碑斜矗径都迷。人生无事不唏吁。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其五 春日神社",
	"paragraphs": "绿芜丛中细路分。似曾相识鹿依人。朝参礼罢篆香薰。古木蔽天疑绝峪，新芳盈目类繁频。不成欢乐转逡巡。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其六 自洗足池赴增上寺",
	"paragraphs": "释道真宗说日莲。半山风雨晚秋天。夕阳钹鼓费留连。灵骨岂能知休咎，樱苞翻似道无边。顶香击掌意绵绵。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "生查子 为人题矶头闲立小影",
	"paragraphs": "我岂东阿王，竟睹宓妃影。小立倍娉婷，春酲疑未醒。矶头寒月多，浪卷霜花暝。珍重可怜宵，切莫东风劲。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其一",
	"paragraphs": "晚风如剑。划破征人面。三载无端支塞垣。瞬息年华易换。阴山雪打成围。故乡唯梦得归。夜半受降城月，何须芦管频吹。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 其二 乌喇特前旗道中",
	"paragraphs": "射雕方罢。空碛时驱马。仰望黄云浑似挂。斜日乌喇山下。平川落照涂金。牛羊点点成群。争道前程不远，依然恼杀行人。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其一 齐齐哈尔客舍",
	"paragraphs": "诺尼江畔惊秋早。卜魁城里秋将老。孤馆一灯明。夜寒听雨声。更深还淅沥。枕侧檐流急。明日进榆关。客心愁未阑。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其二 思乡",
	"paragraphs": "故乡何事劳相忆。枝头又见春消息。岁月易蹉跎。恼人情绪多。幽燕成阻隔。梦绕蠕蠕塞。纵得梦还家。落残桃杏花。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其三 伊克昭盟道中",
	"paragraphs": "荒原一片沉沉白。蟾蜍乍升榆林塞。才隐暮云端。便觉风露寒。经年长做客。羁旅颜非昨。极目又平沙。明朝可到家。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其四",
	"paragraphs": "嵯峨一丈阴山雪。凄凄拂晓黑河月。何处是家乡。枕边幽梦长。梦长留不住。又逐金风去。路远故人疏。近来音信无。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "虞美人 元夕",
	"paragraphs": "去年元夕边城月。漫地光如雪。今年元夕赋边城。又见阴山吐月似华灯。古今多少边城客。此际应萧索。低头百感不如归。何必原头行人夜笛吹。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "玉楼春 青城晚眺",
	"paragraphs": "斜阳寂寂青城道，落叶满阶黄不扫。远山褶叠敛夕晖，近树萧疏容晚眺。乡音渐隔人渐老。勉做欢娱强一笑。须臾山月上林梢，难为衰年留返照。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "踏莎行 五当召",
	"paragraphs": "幽邃禅堂，万山深处。登楼不见来时路。番僧为说白莲花，静听犹需人传语。壁画藏经，诸天花雨。梵宇佛舍参不去。虔心敦克尔神前，临歧徘徊留难住。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "少年游",
	"paragraphs": "月华如水，平沙似雪，雁唳过边城。毳幕无眠，披衣伫立，玉粟乍寒生。凭谁诉，拂云堆畔，风露已三更。有限年华，无边心绪，一夜故乡情。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其一 乌梁素海",
	"paragraphs": "一叶扁舟港路长。菰蒲夹岸泛清香。水禽递唱韵悠扬。涟漪如绫拂短舷，温风似酒动轻裳。海天一色际难量。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 其二",
	"paragraphs": "抛却无端理钓矶。乌梁素海雨霏霏。闲看燕子拂船飞。近水渔乡堪入画，远天云破又横霓。苇梢凉气扑人衣。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "蝶恋花",
	"paragraphs": "白草黄云连古戍。废垒依然，不见人来去。满目凄凉无意绪。登临唯剩闲搜句。远望狼山峰可数。暮雨夕风，更把离情助。今夜不知何处宿。平沙万里茫茫路。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其一",
	"paragraphs": "胡姬少小出毡幄。轻靴窄袖娇装薄。束发垂明珰。耳边青鬓长。超乘忽走马。绝尘驰原野。愧我怯鞍鞒。朔风今尽消。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其二",
	"paragraphs": "更深怕听行人笛。冷冷彻夜云中北。寒月冷侵窗。枯枝弄影凉。年华愁里送。岁岁思乡梦。梦也不还乡。醒来空断肠。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其三 白颜花怀古",
	"paragraphs": "行行偶至黄河北。登临远望单于塞。怀古忆丰州。清泉石上流。隋唐成遗迹。亭障烽烟息。地号白颜花。废墟集暮鸦。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其四",
	"paragraphs": "晴空一色浑如画。平川远接阴山下。天幕类穹庐。秋风草似梳。敕勒真妙笔。对景思斛律。端的是传神。朔方有几人。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "菩萨蛮 其五",
	"paragraphs": "四更吐月阴山曲。银光洒遍庭芜绿。桃李卸残妆。春宵恣意凉。清香唯一瞬。转眼群芳尽。关外野人家。明朝又著纱。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐 万部华严经塔",
	"paragraphs": "苔荒砖老。败壁生秋草。七级浮屠存旧貌。巍峨独插云表。攀登塔顶寻幽。回翔燕雀啁啾。暗里摸碑读字，仿佛身在丰州。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "齐天乐 昭君墓",
	"paragraphs": "登高便觉金风劲，方信塞垣秋早。衰草横坡，乱碑斜矗，寒云刷空如扫。鸣镝声杳。传宁胡阏氏琵琶斜抱。马上离情，冰弦拨尽怨中调。处处昭君疑迹，念词客游踪，几人凭吊。妄笔生花，杜文造意，细索不值一笑。地临驿道。便玉殒香消，岂容舆到。亭障烟墩，却无人细考。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "鹧鸪天 再过昭君墓",
	"paragraphs": "碱地低洼老树倾。谁云青冢草长青。讹传古迹留边地，误颂和亲说竟宁。光禄塞，汉家营。琵琶上马便休兵。烽烟一熄全遗忘，战士军前半死生。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "貂裘换酒",
	"paragraphs": "燕赵多侠士。数从前、悲歌击筑，抱关屠狗，名垂青史。总为豪侠酬知己，不惜舍身而死。看塞外几人能似。苏李河梁相诀别，望路傍洒尽英雄泪。相怜者，二人耳。凉秋九月边声起。十余年，吞毡嚼雪，凄凉滋味。忍住天涯双鬓皤，持节忠贞不二。更何况衣单裘敝。朔雁横空浑不落，倩谁能传语胸中字。灯灺坠，泪难止。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "浣溪沙 大召",
	"paragraphs": "不闻钟声出上方。萧条永巷树荫长。夜深独自叩僧房。古像负墙垂旧幔，孤灯照殿暗佛幢。归时月影下禅堂。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "鹧鸪天 席力图召",
	"paragraphs": "偶步南郊梵宇连。入门邂逅问僧官。禅堂佛舍闲随喜，贝叶藏经尽意看。轮常转，法无边。虔心欲结来生缘。须臾月上浮屠顶，转眼银光照大千。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "高阳台 庚戌生日",
	"paragraphs": "炊甑衰妻，持盘弱子，拂几迎我生辰。驹隙流光，五十已逾三春。书笥弃置毛锥裂，却洗心勉事耕耘。倚绳床引镜，鬓霜点点成纹。十年雁北催人老，尽青山黑水，损意伤神。牧马悲嘶，狂飙掠地难闻。鸿泥踪迹真如梦，念故乡幽冀燕云。最凄凉似蓬飘转，如絮无根。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "法曲献仙音 守岁",
	"paragraphs": "宿雪初消，爆竹声骤。败絮敝衣寒透。旧岁将盈，新春来迫。灯下且酌残酒。听风过楼檐又。钟报二更候。湿襟袖。怅故乡鸿雁音书，全不管，塞外旅中僝僽。弟妹近如何，想依然病缠骨瘦。燕北关西，盼天涯慰藉当久。待何年西窗剪烛，梦魂相守。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "念奴娇 其一",
	"paragraphs": "十年关塞，却难忘，燕市少年情味。屠狗推车曾把臂，拇战旗亭寻醉。林底挥拳，城阴角力，不妨衣裈碎。抱肱被肘，笑呼者回赢未。今竟坐卧居多，骨筋衰病，尽绳床懒倚。过眼青春难再得，唯剩恋思乡里。搏友萍踪，酒徒星散，日日柴门闭。而今老矣，逢人唯朔天气。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "念奴娇 其二 雪，用张孝祥韵",
	"paragraphs": "山川一色，雾濛濛，万里彤云飞雪。扯絮撕绵浑不断，近树远天相接。薄幕生寒，蔽裘失暖，处处冰澌结。衰年多病，那禁尔许凉热。家住蓟北燕南，身羁关塞，触目伤时节。闷拥烘炉犹畏冷，耐得北方猎猎。庭积琼花，窗凝冻叶，辜负今宵月。乡思萦绕，低头无限凄切。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "齐天乐 送长女赴秦皇岛",
	"paragraphs": "驱车相送青城驿，正值塞凉初作。柳色新新，雨丝细细，离情倍觉萧索。夹衣劝着，虑坝上天寒晚来风恶。路上加餐，晨兴无须待晓角。行遍漠南燕北，览大好河山便足为乐。牧草青青，田禾密密，沿途更多溪壑。堪消寂寞，逢北雁归来音书勤托。告我平安，且休得忘却。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "唐多令 夜雨",
	"paragraphs": "仰见乌云欺。低看花径迷。响殷殷远处闻雷。划破长空惊电闪，天如墨，舞金蛇。窗外雨斜飞。凉风透敝帷。且笼灯起坐移时。遗憾明朝春已过，难买到，杏花枝。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "清平乐",
	"paragraphs": "阴山张幄。弓燥休耽搁。白草平沙黄日落。却见雁行斜掠。金河秋半弦开。惊飞四散声哀。回望暮云深处，马蹄踏遍重来。",
	"id": "7a4af807-f40d-3078-bad5-ea844f587bd6"
}, {
	"author": "金启孮",
	"title": "飞雪满群山 雪中接故人来信",
	"paragraphs": "碎玉遮山，飞琼迷塞，故人消息谁传。中州路远，河南遥隔，雁来忽展华笺。岁时云暮矣，况盼盼音书经年。阖封又启，灯前再读，喜告我平安。曾记否南窗同剪烛，话残更鼓，月挂西檐。风笛洛汴，胡笳云朔，竟吹送北南天。倦游真似梦，劝珍重勤学加餐。何时相会，从头畅叙不尽言。",
	"id": "7a4af807-f40d-3078-bad5-ea844f587bd6"
}, {
	"author": "田翠竹",
	"title": "百字令 游定陵",
	"paragraphs": "长城城畔，叹定陵、殿宇依山重叠。翠柏苍松都不语，领略艰辛岁月。华表凝霜，丰碑似雪，亦自标高格。我来凭吊，千古兴亡谁说。深埋却异寻常，隧道重门、地下营宫阙。妃子帝王同寝室，依样骨枯棺裂。苦了征人，挥残泪血，技艺传佳绝。登车回首，枫叶倍添秋色。",
	"id": "67c48251-98e2-3417-af1d-63fb12e4d465"
}, {
	"author": "田翠竹",
	"title": "满江红 汤阴岳飞纪念馆属题",
	"paragraphs": "北望中原，英雄气，光华日月。山挺秀，河流大野，云横戈壁。鼓角交鸣声动地，旌旗所向全无敌。岳家军三字逼金邦，飞魂魄。忠与佞，史书别。功与过，人民说。看今朝庙貌，巍峨壮烈。万国衣冠尊典范，千秋桑梓生颜色。老夫狂，稽首拜汤阴，肝肠热。",
	"id": "67c48251-98e2-3417-af1d-63fb12e4d465"
}, {
	"author": "田翠竹",
	"title": "卜算子 壬戌岁暮，在三胞亲属迎春会上，即席赋此，洪固叔同志谱曲高歌",
	"paragraphs": "花为报春开，酒为迎春醉。柳上春光渐展舒，风起丝丝媚。但愿月长圆，更愿人长会。万里江山锦绣图，彩毛重重绘。",
	"id": "67c48251-98e2-3417-af1d-63fb12e4d465"
}, {
	"author": "田翠竹",
	"title": "蝶恋花 展黄兴墓",
	"paragraphs": "屹屹丰碑镌姓字。碑树人间，更向人心树。革命功勋高百世。功高太息人长逝。丹橘千株伤远渚。日夜湘波，不尽东流去。一寸黄花香一步。名山只合英雄住。",
	"id": "67c48251-98e2-3417-af1d-63fb12e4d465"
}, {
	"author": "田翠竹",
	"title": "清平乐 客重庆数日，炎热如盛暑，遂匆匆告别",
	"paragraphs": "渝城三绝。雾霭山峦热。倦卧高楼乡思切。窗外半轮明月。明朝即泛归舟。纵情打桨中流。唤起夔门诗兴，招来巫峡龙湫。",
	"id": "67c48251-98e2-3417-af1d-63fb12e4d465"
}, {
	"author": "张伯驹",
	"title": "天香 题启元白紫幢寄庐图元白寄寓杨氏趣园庭有双楸二百年物也顷园易新主元白写图纪之和君坦韵为题",
	"paragraphs": "疏雨桐花，番风楝子，误他旧日吟馆。茜茜生烟，涓涓垂露，缥缈雾香吹散。湘帘捲处，轻点入芸窗几案。浓荫时妨早起，都因午晴遮黯。京华俊游未倦，记钿车碾尘寻艳。正是牡丹时节，夕阳梵院。几度棋枰过眼，看第宅王侯又新换。最感飘零，乌衣谢燕。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "扬州慢 题杜牧之赠张好好诗墨迹卷",
	"paragraphs": "秋碧传真，戏鸿留影，黛螺写出温柔。喜珊瑚网得，算筑屋难酬。早惊见、人间尤物，洛阳重遇，遮面还羞。等天涯迟暮，琵琶湓浦江头。盛元法曲，记当时、诗酒狂游。想落魄江湖，三生薄幸，一段风流。我亦五陵年少，如今是、梦醒青楼。奈腰缠输尽，空思骑鹤扬州。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "水龙吟 题正刚摹枝巢读清真词偶记稿册子",
	"paragraphs": "断肠一曲兰陵，柳丝弄碧烟波暝。樊楼灯火，汴京何似，江南风景。大晟飘零，琵琶胡语，龙沙劫冷。看师师门巷，舞停歌罢，繁华事、休重省。犹剩断宫零羽，又琴音爨桐相应。旧时骢马，玉箫新谱，霓裳同咏。花叶传钞，眼惊双壁，后先辉映。问他年谁辨，庐山面目，认词人影。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "南浦 庚寅九日谱此调偶重一阳字昆曲有八阳一剧因戏为福唐体拟之并寓重阳之意",
	"paragraphs": "长空黯淡，指关河、征雁度衡阳。无奈愁人风雨，佳节又重阳。懒把紫萸簪帽，看如今、霜鬓老河阳。怅驹光如掷，蝶庄同梦，岐路误迷阳。戚戚满林落叶，和孤吟、谁为赋欧阳。只有黄花无恙，零乱耐秋阳。莫到旧登临地，怕遥山、远水总斜阳。向醉乡行去，酒徒何处觅高阳。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "紫萸香慢 咫社北海琼岛展重阳",
	"paragraphs": "过重阳、曾无风雨，却听落叶飕飕。数晨星词客，向琼岛、访前游。正是乌啼霜紧，看宫城沟水，暗带红流。怕黄花昨日、瘦也使人愁。算只有、酒能展秋。羞羞。破帽还留，遮不住、雪盈头。念刘郎再至，萧娘易老，前事都休。见闻已销兵气，早全换、旧神州。矗斜阳塔铃无语，又传辽鹤，含笑时看吴钩。回望醉眸。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "解语花 盆莲",
	"paragraphs": "明霞照影，薄雾生寒，彷佛银塘里。液波前事，飘零恨、敢怨托身无地。盈盈勺水，载不住、鸳鸯游戏。依约间、相对庐娘，细细闻吹气。无限红情绿意，怕西风摇落，重换秋思。翠鬟斜坠，怜憔悴、何日早成连理，锦边并蕊。记宴赏、碧筒曾醉。看旧时、分种莲心，愁泫啼妆泪。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "霓裳中序第一 稊园赏桂",
	"paragraphs": "烟澜翠影叠，绿荫森森交荔叶，初绽金英玉屑。正帘隔宿阴，楼明残月，兰釭暗结。又阵风、吹坠瑶席。依然是，广寒窟里，待共素娥说。愁绝，酒阑歌歇，只两袖、余香未灭，一枝凝露手折。忆汉水分襟，新都停辙，旅游如梦隔。更怅惘、蟾宫旧客。看当日、簪花双鬓，欲戴怯霜雪。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 庚寅腊尽日访敏庵正刚步雪归来途中口占和正刚除夕词原韵",
	"paragraphs": "两岁平分半送迎，夜阑白发对灯青。颜如庭雪消多许，愁似炉烟叠几层。花旖施，酒懵腾，醉时还作暂时醒。人间难了悲欢事，旧去新来尽此生。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "蝶恋花 辛卯元旦感赋",
	"paragraphs": "银烛垂消鸡报晚，盼得春来，只是催人老。爆竹声声声未了，东风又绿坟园草。旧日数场空梦绕，走马长安，为问谁年少。纵说夕阳无限好，去时已去来时少。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 雪",
	"paragraphs": "银粉弹弓绘不成，宵光书色未分明。莹莹池面冰开镜，叠叠山鬟玉列屏。花撩乱，絮轻盈，梨云黯淡冻难晴。因风穿入晶帘罅，点上霜华又几茎。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "浣溪沙",
	"paragraphs": "檀板金尊事已非，春来一霎又春归，眉间心上两依依。忍遣落花随逝水，犹将夕照当朝晖，旧游时节燕双飞。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "清平乐",
	"paragraphs": "楼高人远，寂寞闲庭院。独倚阑干情缱绻，心比游丝还乱。天涯草长花飞，帘前燕语莺啼。日日翻多愁恨，不如早送春归。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "水龙吟 题胡元初太守武黄官廨柳榭图",
	"paragraphs": "柳枝独自青青，江山举目全非是。闻歌子野，伤时张绪，迷离情思。道士洑边，仙人矶畔，旧游何地。剩婆娑老泪，画图重看，谁能会、新亭意。莫问几番摇落，又逢春，东风还媚。倡条冶叶，柔腰娇眼，阅人多矣。爱傍章台，如何误种，陶潜门里。但恁伊送尽斜阳，总不管兴亡事。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "应天长 辛卯上巳承泽园修禊分韵得石字",
	"paragraphs": "五侯故邸，三月令辰，芳游更趁泉石。尽有客愁兵气，随流付潮汐。堂前燕，犹似识，又软语、说春消息。问哀乐、旧世新人，那异今昔。台榭倚斜阳，一梦承平，歌舞已陈迹。不见汉宫传烛，飞花自寒食。长安事，如局弈，曾几度、眼惊身历。看无主、隔院娇红，谁去相惜。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "惜余春慢 送春",
	"paragraphs": "细雨丝丝，斜阳脉脉，天也可怜如此。凄闻杜宇，黯对将离，争忍玉阑重倚。拚坐长宵已迟，灯烬天明，晓钟声起。看杨花独舞，榆钱空掷，欲买无计。因甚却、轻盼春来，欢娱成恨，直到春归才悔。余香淡浅，剩粉飘零，半是别愁离泪。谁道东风暂回，依旧有时，姹红嫣紫。奈萧郎人老，扬州游倦，梦醒罗绮。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "风入松 题周敏庵咸水沽旧园图",
	"paragraphs": "门前春水长鱼虾，帆影夕阳斜。故家堂构遗基在，尚百年、乔木栖鸦。寂寞诗书事业，沉沦渔钓生涯。只今地变并人遐，旧梦溯蒹葭。名园天下关兴废，算空余、海浪淘沙。不见当时绿野，也成明日黄花。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "定风波 摩诃池",
	"paragraphs": "琼户风来换暗凉，冰肌不耐薄罗裳。菡萏夜开香淡远，清浅，碧波无浪睡鸳鸯。故国月明空似水，垂泪，可怜憔悴促行装。蜀魄声声闻马上，惆怅，旧携手处忍思量。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "南歌子 鲥鱼",
	"paragraphs": "味自赢卢橘，香同恨海棠。清和节后麦花黄。记得年年贳酒度端阳。论价怜陈肆，争名笑过江。潮头尽处网高张。何不富春滩上问严光。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "青玉案 和枝巢依贺方回韵",
	"paragraphs": "青芜满地春归路，总不肯、将愁去。一树垂杨莺乱度，碎萍流水，绿苔朱户，莫认前游处。捲帘楼上斜阳暮，泪湿红笺别离句。庭院无人深几许，梦回风烛，情如泥絮，那更黄昏雨。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "贺新凉 残暑和枝巢韵",
	"paragraphs": "度竹流萤灭。几日来，残云新雨，暗分凉热。昨夜金风催玉露，擎尽荷茎欲折。更瘦了柳腰一搦。说道明宵牛女会，怕登楼、又到愁时节。商音起，在林叶。佳人慵睡娇无力。看晨妆、才匀宿粉，汗消脂渍。最是家家白团扇，薄命先捐秋月。添半臂、罗衣试着。隔院砧声初到耳，忆辽阳、一雁惊消息。深闺怨，向谁说？",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "蝶恋花",
	"paragraphs": "往事迷离如过絮，好景黄昏，独恋斜阳暮。不管雨欺风也妒，看花直到花飞去。一醉懵腾醒后悟，便有聪明，早被多情误。对镜才知侬是汝，旧时年少归何处？",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "南楼令 壬辰立春",
	"paragraphs": "冻解池开天，东风去又还。掩银屏、犹有余寒。芳草无情愁不了，先青到，画楼前。春便没些闲，今年好去年。只难能、转变衰颜。怕见花开人更老，莺啼处，倚阑干。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "临江仙 立春后雪",
	"paragraphs": "蜡泪滴残凤烛，炉香熏上貂裘。重帘放下月垂钩。衾寒知雪意，酒暖觉春愁。紫气曈曚日晓，翠华葱茜烟浮。西山晴霁一登楼。琉璃装世界，金粉饰神州。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "玉楼春 元夜",
	"paragraphs": "金吾衙外香尘绕，玉照堂前歌管闹。帘开灯上月初来，柳暖梅寒春正好。清光从未嫌人老，欢乐不教成懊恼。今年才见一回圆，已为良宵拚醉倒。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "琵琶仙 题君坦画桃花扇子和原韵",
	"paragraphs": "肠断天涯，乍惊见满眼愁红痴碧。帘外双燕归来，东风换消息。前梦渺、刘郎再至，可还似、去年颜色。半倚斜阳，无言有恨，谁解心迹？几番是、流水光阴，又啼鴂声中过寒食。灯舫旧时秋扇，送繁华如瞥。输却了、江山一局，剩血痕、点点犹热。对影身世相敛，忍教轻撷。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "踏青游 依清真韵",
	"paragraphs": "翠色春郊，飞尘霁风吹晓。又目断、黏天芳草。踏青游，寻旧侣，半成猿岛。但觉得、今年杏花匆匆，一霎只余斜照。久客无家，还思卜邻琼岛。望咫尺、波澜萦绕。幻春灯，经见惯，浮云多少。忆昔日、翩翩玉鞭金勒，羞与少年人道。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "雨中花慢 槐花",
	"paragraphs": "几日炎熏过暑，乍减婆娑。细蕊遮叶。怕西风吹坠，却妨车毂。那似杨花轻薄，差比桂粟堆积。看万家烟雨，密密蒙蒙，一天黄雪。缤纷辇道，寂寞宫城，影带昭阳鸦色。天宝事、凄凉空听，郁轮袍曲。抱恨蝉声断续，名场催老忙客。早南柯梦醒，北窗高枕，不问何国。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "一萼红 蓼花和君坦韵",
	"paragraphs": "映渔灯，点胭脂冷艳，红上采莲舲。醉染霜容，愁添秋色，簇簇枝袅寒馨。写图画、萧疏水国，催雁信、烟雨晚冥冥。断岸枫飘，暮江苹老，剩此伶俜。回首天涯摇落，又西风昨夜，吹散池萍。貂绩堪羞，鸥盟谁主，弹指一霎须惊。但空忆，芦中人远，恁扁舟、蓑笠避浮名。试看江湖满地，秋也无情。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "疏影 牵牛花和君坦韵",
	"paragraphs": "早凉透褶，正月痕似洗，梧庭幽洁。冷淡秋花，自整霜容，不逐东风媚春悦。断续寒砧乍寂，珠箔外、疏星未灭。道昨夜、乞巧楼头，簪爱女儿黠。屋角啼残络纬，短篱颤朵朵，凝泪轻撷。子午莲开，夜合香浓，一样芳心清绝。深描浅画谁相赏，却输与、黄华红叶。但露行、未耐朝阳，避面肯招闲蝶。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "琐窗寒 寒流和君坦韵",
	"paragraphs": "月色侵冰，潮音动地，簸寒天半。玉门不阻，一夜雪飞如扇。料明驼、指僵冻呵，琵琶莫拆胡沙怨。看黯云似幕，关河寥廓，雁声凄断。幽馆，孤吟惯。奈活火难温，薄衾失暖。残更消寂，落叶寒林庭院。又今年、重五闰逢，日长小岁春更远。最相怜、耐冷梅花，盼待东风转。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "小重山 冬至日集饮赏腊梅和君坦韵",
	"paragraphs": "琥珀流光照酒卮。一年今又见，乍开时。线长渐觉日迟迟。飞灰动，早有暗香知。蕊破向阳枝。春容先腊意，两相持。花前低唱小红词。银灯外，疑是闹蛾儿。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "玉烛新 卧雪图和君坦韵",
	"paragraphs": "随流山影驶，看幻态云容，照来清泚。雪明断岸，琼瑶碎、直到园池阶次。远林霁景，只粉碧、营邱能似。教载酒、乘兴剡溪，扁舟戴家谁至？深埋车辙无踪，但独守梅花，不知何世。武陵犬吠，问门外，那有渔人来此？江山尺咫，送梦里、光阴过翅。还领悟、数点天心，春回冻蕊。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "东风第一枝 和敏庵锦城除夕韵",
	"paragraphs": "爆竹催春，灯花送夕，一家千里孤馆。故乡梦阻关河，异客情分冰炭。牵衣儿女，尚未解、长安萦念。听隔邻、彻夜欢声，争羡酒香炉暖。雪初霁，梅英照眼。风不冷、柳丝掠面。桃符都换新楣，燕巢还寻旧苑。芙蓉江上，望云榭、如遮重幔。想此心、早到京华，飞过水千山万。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "浣溪沙 题谢稚柳为正刚写春愁图",
	"paragraphs": "一夜东风上柳条，沙堤土暖长芦苗，青山淡淡水迢迢。背后斜阳随地尽，眼前芳草接天高，愁心暗付往来潮。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "陌上花",
	"paragraphs": "行云逝水，东风吹老，少年歌舞。酒醒更阑，唯有梦时来去。未寻往事肠先断，隔槛怕听鹦鹉。忆销魂最是，画楼斜日，绿窗疏雨。恁春来太早，花开陌上，不管人归何处。路远天涯，草色更无重数。冶游几日芳菲地，都换浮萍飞絮。把心期细问，多情脉脉，欲言谁诉？",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "一枝春 雨中杏花",
	"paragraphs": "点点残更，小楼中、睡起挑灯听惯。清明过了，更是江南魂断。啼妆泪洗，也难认、晕潮浓淡。应料得、深巷明朝，早有卖花声贱。蒙蒙雾光霞艳。看痕凝粉颊，香融脂面。雕阑半倚，对语去年双燕。轻寒似许，莫教那、鹁鸪晴唤。还只怕、天换风沙，故宫梦远。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "天香 雨中牡丹",
	"paragraphs": "酣酒眠醒，试汤浴罢，扶时欲起犹困。翠幕堆烟，红潮卷浪，晓看隔帘痕晕。楼台锦绣，渲染似、谁家画本。珠汗脂香逐队，吴宫演成图阵。轻梳柳丝未整，总难绾、廿番风信。怕到午晴天气，露华飘尽。便是春回有准。可忍使、倾城对衰鬓。一曲闻铃，歌来也恨。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "满庭芳 太平花",
	"paragraphs": "宝绘堂空，金炉烟冷，帘帷暗藉尘沙。不知亡国，犹放太平花。烽火年年五月，传风鹤、时动哀笳。平生自，干戈见惯，飘泊在天涯。嫔妃都散尽，昭阳影带，只剩宫鸦。望青城蜀道，水远山斜。内苑分来异种，如今是、开遍家家。看兵气，光销日月，长与门繁华。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "瑶华 承泽园将易主时荷花盛开邀词集同人饮赏",
	"paragraphs": "一花一叶，绿意红情，是人间空色。轻房密尽，曾覆护、波底鸳鸯双翼。繁华几日，便说到、西风消息。算自来、苦在秋心，识得许多炎热。朱门屡换衣冠，剩歌舞楼台，池头凝碧。蓬瀛旧侣，回首处、觅梦又成今昔。何须是主，趁雨夕、续欢顷刻。看此身、天地浮鸥，为问谁人非客。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "望海潮 青岛台风过后观潮",
	"paragraphs": "鲸波吞日，蛟涎吹雾，滔天势欲横流。鼍鼓地摇，神旗电闪，萧萧万马惊秋。飞雨卷齐州。看黑风水立，白浪山浮。海表苍茫，微身一粟梦蜉蝣。扶阑放眼登楼。纵银河倒泻，不浣清愁。归思箭端，雄心弩末，千斤难射潮头。好待霁光收。又分离断雁，来去闲鸥。检点囊中，半残图稿画沧州。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "海天阔处 青岛海水浴场",
	"paragraphs": "暖沙细踏如茵，雪明一线潮来去。青天戴笠，碧波涵镜，四山环堵。海气迎凉，秋阳不炙，午风清暑。似昆池教战，嬉游逐队，惊鳒鲽，轻鸥鹭。形秽故人如故。笑京华、十年尘土。沧溟万里，濯缨濯足，歌残珊树。何用乘桴，只须泛泛，随波容与。怕穿涛破浪，晶宫水底，惹蛟龙怒。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "五福降中天 青岛公园五福楼茗话",
	"paragraphs": "水风凉处迎新雨，鸣蝉到秋惊晚。自藕香清，紫薇红碎，万绿丛中一点。林高碍眼，看小径苔深，曲通幽馆。海气山容，天开图画自舒卷。茶寮清坐话旧，忆春明梦影，多少离念。物换情迁，年来岁去，人似寒潮展转。羁怀更懒，怕北雁南云，又成凄黯。等是飘零，杨花心共远。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "人月圆 余居效墅四度中秋癸巳园易主中秋夕居城适济南关友声君来小酌同赏月因赋",
	"paragraphs": "百年几换楼台主，明月自团圆。清辉到处，千门万户，不问谁边。思家张翰，无家张俭，等是痴颠。但能有酒，又能有客，同赏同欢。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "瑞鹤仙 甲午春作邓尉探梅游",
	"paragraphs": "座中谁绿鬓，借酒上颜红，暂生潮润。回顾事犹近，算枉抛心力，空能传恨。斜阳隐隐，看又送轻帆去稳。怕行程、羁旅江南，误了几番芳信。休问。梅花无恙，笑我全非，十年前俊。柔肠寸寸，愁未了，意难尽。奈徘徊双影，片时相对，梦似罗浮易醒。盼归来、勒住春风，北技未损。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "水调歌头 其一 南行逢春雪至金陵稊园词社以此调咏春江花月夜因赋",
	"paragraphs": "睡醒欠伸起，开眼换山川。迷离不辨天地，春雪正漫漫。昨日黄沙白草，今日琼枝玉树，一夜到江南。江水今犹昔，江月古长圆。江与月，花与雪，映钟山。风流六代不见，只有夜潮还。月为花来写照，花为江山生色，雪为月增妍。我岂谪仙侣，着我在其间。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "水调歌头 其二 元宵日邓尉看梅花是日为慧素生日",
	"paragraphs": "明月一年好，始见此宵圆。人间不照离别，只是照欢颜。侍婢梅花万树，杯酒五湖千顷，天地敞华筵。主客我同汝，歌啸坐花间。当时事，浮云去，尚依然。年少一双璧玉，人望若神仙。经惯桑田沧海，踏遍千山万水，壮采入毫端。白眼看人世，粱孟日随肩。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "瑞鹤仙 生日在西湖",
	"paragraphs": "洛阳张好好，也迟暮飘零，琵琶羞抱。清波倚栏照，似依稀相识，者般人老。风流侧帽，算空忆、承平年少。问前游、几换东风，白发乱生春草。休恼。梅花候我，勒住春寒，残妆犹俏。来迟去早，愁遮住，断桥道。看百年住事，湖山无恙，只是春婆梦窅。又回头、人海长安，债尘未了。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "水调歌头 偕慧素登祝融岳祝融峰绝顶",
	"paragraphs": "南纪耸天柱，轸野列三台。五岳并尊齐长，作镇势崔嵬。足插洞庭百里，面向潇湘九转，七十二峰开。淑气接朱鸟，春带岭头梅。携翠袖，历吴楚，过江淮。俯瞰曾飞天外，今又踏芒鞋。双手拨开云雾，直上祝融绝顶，回首望燕台。不度衡阳去，人与雁归来。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "瑞鹤仙 其一 西湖归来载兰花丛为赋",
	"paragraphs": "可怜论价买，纵零落孤芳，也羞萧艾。无人自丰采，有五湖烟雨，扁舟轻载。云裾露带，更掩映、梅边竹外。漫螺痕、写入秦淮，身世美人同慨。何在。当门须去，不共春风，冶桃相赛。寒盟久废，同心会，总难再。似琵琶马上，杜鹃声里，乍见行妆绝代。喜芸窗、伴取青莲，贮来水绘。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "瑞鹤仙 其二 大觉寺看杏花",
	"paragraphs": "北梅亭尚在，纵依旧东风，游人都改。青山自余黛，映花光岚影，夕晖朝霭。云绡雾彩，罨画出、芳林一带。甚江南、铜井铜坑，不让雪香成海。应悔。玉楼人醉，宝马金鞭，少年豪概。经时换代，故宫远，总同慨。忆踏青俦侣，随春俱去，了却繁华宿债。听斜阳、清梵钟声，顿离色界。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "水调歌头 看玉兰花下作",
	"paragraphs": "壁月春无价，琼树雪传神。后庭歌唱遗曲，犹似隔江闻。卸却铅华不御，只作蛾眉淡扫，疑是蕊宫人。控鹤下瑶阙，骑马入金门。雨无凭，风无准，暗销魂。更有梨花相映，能得几黄昏。偷觑水晶帘底，颜色都无着处，孤洁自天真。回笑闲桃李，净土与红尘。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "玉楼春 和稼庵韵",
	"paragraphs": "天涯三月伤春惯，春色恼人还要看。柳丝乱似未梳头，梨蕊淡如初洗面。芳菲几日成衰晚，红紫纷纷深更浅。今年花落有明年，雨妒风狂休去管。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "黄鹂绕碧树 游春",
	"paragraphs": "桃李东风笑，春游正好，翠迷香软。小雨初晴，看山明似洗，水波平岸。簇红乱紫，几颠倒、狂莺痴燕。尽北国、上苑芳郊，未减河阳潘县。欲去长安又恋。算空余、柳垂青眼。甚情思、只愁随草长，欢逐萍散。陌上落英尚在，奈镜里颜先变。年年此日看花，不须人劝。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "潇湘夜雨 题红楼梦新证",
	"paragraphs": "丝藕萦心，砚冰滴泪，脂红写尽酸辛。可怜儿女此天真。生死误、多情种子，身世似亡国词人。江南梦，楝花落处，已是残春。千年哀史，曲终不见，弦断犹闻。有庾郎才笔，犹为传神。辞绝妙、还猜幼妇，文捭阖、更起新军。看坛坫、声华藉甚，鹰隼出风尘。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "拜星月慢 甲午中秋与娄生稼庵钟美赏月依梦窗韵",
	"paragraphs": "露净街声，月涵空影，一泻银河垂地。此夕年年，换清凉人世，与君赏，试向阑干曲处微步，冷浸罗衣如洗。故国天涯，共光辉千里。豆篱边、络纬啼寒砌，隔墙和、断续砧声起。客心容易悲秋，泫灯花红腻。怕良宵、酒少偏多醉。笙歌散、小巷家家闭。但举头犹自团圆，照羁人愁外。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "风入松 甲午重阳风雨同娄生稼庵城南登高",
	"paragraphs": "乱山如恨不能平，拥翠入高城。万家楼阁疏林里，看低云、飞上帘旌。鸦影翻残暝色，雁行带到秋声。重阳曾遇十年睛，依旧此江亭。今朝风雨同携酒，更休嫌、风雨无情。且共黄花冷淡，莫愁红叶飘零。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "人月圆 甲午中秋敏庵举家自蜀返而正刚去津余聚后归家更独赏月有作",
	"paragraphs": "恒河沙数星辰绕，一月在中天。婆娑无影，山河不动，万象清寒。蚕业客返，津桥人去，各自团圆。我身弹指，光明长在，盈昃随缘。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "燕山亭 琼岛艮赋石",
	"paragraphs": "驱使秦鞭，追逐汉槎，往事愚公应误。灯火梦华，早化刀兵，花木寿峰非故。流落胡沙，与哀曲、玉龙同谱。回顾。甚震泽烟波，汴京尘土。直到长白钟灵，记游幸当时，几番歌舞。冰雪异乡，五国愁城，谁思赵家前主。地北天南，算阅尽。兴亡如许。今古，都一片、韩陵无语。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "朝玉阶 樱桃",
	"paragraphs": "三月樱桃乍熟时，网铃轻结系，怕莺知。珠圆霞晕缀枝枝，还疑红豆子，惹相思。筠笼偷看美人携，鲜妍凝指甲，凤仙泥。销魂筵上唱新词，小唇香唾吐，破胭脂。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "人月圆 中秋无月",
	"paragraphs": "连朝风雨无凭准，天意未教晴。良宵难负，却宜作客，不动乡情。循环一理，盈还又缺，缺又还盈。暂时韬彩，浮云散去，何碍光明。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "浣溪沙 其一 咏海棠",
	"paragraphs": "金屋深深合护持，春风倚槛斗腰支，玉颜微醉晕胭脂。百样娉婷难入画，十分富丽不宜诗，含情无语夕阳时。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "浣溪沙 其二 咏海棠",
	"paragraphs": "睡态惺忪唤未醒，云鬟斜亸看轻盈，人间那有此倾城。若待流觞春亦醉，不须烧烛夜还明，直疑香国梦中行。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其一 偕慧素南游春暮未归客邸忆故园海棠作",
	"paragraphs": "画帘日暖春如醉，酒波夜照胭脂睡。道是海棠时，思归泪暗垂。天涯春又晚，楼外回双燕。今日误看花，明年何处家。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其二 偕慧素南游春暮未归客邸忆故园海棠作",
	"paragraphs": "阑干落尽梨花雪，春归剩有双飞蝶。一望恨绵绵，断肠芳草天。玉笙花外弄，醒后情如梦。是梦也难留，灯残人更愁。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其一",
	"paragraphs": "银灯影射唐花艳，金盘椒酒团圆宴。爆竹一声声，催人华发生。春晖无限好，自看年犹少。两字报平安，今年胜去年。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其二",
	"paragraphs": "庭前犹积残年雪，良辰又到元宵节。人寿月团圆，红妆围绮筵。银花开火树，竞看龙灯舞。装点似承平，繁华不夜城。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其三",
	"paragraphs": "玉蝀垂影桥如带，龙池水暖冰初解。芳信到迎春，柳黄初未匀。春风吹露草，又绿长安道。小雨润香泥，闲花逐马蹄。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其四",
	"paragraphs": "氤氲香篆盘炉凤，貂裘不脱春寒重。明日是花朝，雪中开小桃。阴阴琼岛路，冷坼胭脂树。杨柳锁楼台，去年双燕来。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其五",
	"paragraphs": "池波微皱风初起，鱼苗三寸生春水。照影倚红阑，分明镜里天。苔痕墙外道，傍晚人行少。背立夕阳斜，开残绿杏花。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其六",
	"paragraphs": "小庭悄悄重门隔，梅枝鹊踏飘香雪。一曲琵琶催，南花入北来。胡天环佩冷，怜写红罗影。名士唱新词，佳人借口脂。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其七",
	"paragraphs": "出墙红杏春风闹，秋千墙里佳人笑。冲破绿杨烟，罗裙直上天。断肠寒食道，何处无芳草。花落子规啼，楼头日又西。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其八",
	"paragraphs": "锦屏十丈阑干倚，妖娆无限东风里。一片雾中天，海棠占大年。夜深春睡懒，更觉红妆艳。灯下对倾城，花光夺月明。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其九",
	"paragraphs": "双薰茉莉浮香茗，软酥初熟藤萝饼。飞雪午晴天，浑身沾柳绵。一庭风过处，四面飘红雨。花片入残卮，招来蝴蝶飞。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其十",
	"paragraphs": "石家不见黄金屋，绿珠怜对人如玉。春日上浓妆，娇容羞海棠。碧梧栖彩凤，都是多情种。日日早归家，为伊迟看花。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其十一",
	"paragraphs": "牡丹时节春风丽，一尊相对贞元士。金殿夜朝天，白头思少年。残阳楼外挂，返照琉璃瓦。泪眼看花枝，此情鹦鹉知。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其十二",
	"paragraphs": "牡丹凋谢荼蘼老，锦茵不忍残英扫。春事已阑珊，销魂芍药栏。烽烟仍满地，未碍芳时丽。再作看花人，明年花更新。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其一 春尽病中作",
	"paragraphs": "不是关情也有情，十年愁病损兰成。颜衰怕见时藏镜，眼倦难明每近灯。花自落，草新生，东风吹到几时停。才能拭了伤春泪，帘外莺啼又数声。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其二 春尽病中作",
	"paragraphs": "乍捲疏帘觉晓凉，扶筇缓步小银塘。池波滟滟容新雨，花木欣欣恋早阳。茶鼎沸，药炉香，谁知过却好时光。近来一病一回老，身似秋林不耐霜。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "酒泉子 其一",
	"paragraphs": "斜月西楼，楼外残莺啼晓。夜难眠，还起早，懒梳头。胭脂匀了恹恹地，鹦哥那解人意。理琴弦，弹流水，恨悠悠。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "酒泉子 其二",
	"paragraphs": "青杏黄时，还记花开那日。月朦胧，吹玉笛，影参差。近来才减伤春恨，昼闲长觉困。镜奁中，惊瘦损，没人知。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "清平乐 其一 落叶",
	"paragraphs": "洞庭波起，渺渺人千里。楼外夕阳多憔悴，雁背带来秋意。残灯支枕无眠，声声只在林间。一夜西风卷尽，开门又见青山。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "清平乐 其二 落叶",
	"paragraphs": "萧萧渐急，堆满阑干侧。穿月飘风无气力，谁共落花怜惜。春红夏绿凋零，一般同是伤情。拾取欲题无语，凭他去做秋声。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "清平乐 其三 落叶",
	"paragraphs": "莺娇燕婉，转瞬繁华换。抱影声嘶蝉噪晚，也怨浓阴忒短。如何一夜霜飞，无端飘坠谁依。今日堆尘委路，原来曾在高枝。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "人月圆 其一 庚寅八月十三日词社同人于稷园作中秋预集",
	"paragraphs": "相看座上须眉古，我亦鬓成霜。楼台寂寞，承平回首，莫问霓裳。金瓯依旧，浮云便有，不碍清光。酒如长满，人如长聚，老也无妨。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "人月圆 其二 庚寅八月十三日词社同人于稷园作中秋预集",
	"paragraphs": "将圆已放圆时彩，更不待团圞。芳华豆蔻，娉婷恰似，好好当年。秋光几易，贞元人老，殿阙依然。及时须赏，阴晴难定，欲买无钱。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "人月圆 其三 庚寅八月十三日词社同人于稷园作中秋预集",
	"paragraphs": "秋光何似春光好，见月易思家。忘年俦侣，青衫白发，同是天涯。宫城咫尺，红墙一水，银汉微斜。嫦娥不识，人间兴废，几换繁华。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "虞美人 其一 本意",
	"paragraphs": "江东子弟歌中哭，已失秦家鹿。轻撞玉斗范增嗔，何不教伊舞剑向鸿门。红颜生死皆千古，怜被英雄误。汉王霸业几秋风，输与美人芳草属重瞳。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "虞美人 其二 本意",
	"paragraphs": "雉妖人彘谁家妇，敢与争千古。寄魂芳草舞春风，也似杜鹃啼断杜鹃红。泪凝斑竹花凝血，一样情凄绝。江山难抵美人恩，不见五陵陵树只斜曛。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "三字令 其一",
	"paragraphs": "春已半，太匆匆，恨重重。明日雨，夜来风。草芊眠，花淡荡，柳惺忪。肠欲断，梦相逢，月溶溶。香阁掩，绣帷空。绿弦心，红蜡泪，两情同。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "三字令 其二",
	"paragraphs": "寒食近，雨丝丝，草萋迷。粱燕语，柳莺啼。落花多，红粉老，白头归。行乐地，宴游时，夕阳低。人自去，马频嘶。笛声哀，尊酒尽，泪空垂。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其一 和正刚春愁韵",
	"paragraphs": "东风芳草年年碧，去年屐齿痕犹湿。桃李又繁华，今年不在家。流莺窥绣户，绿遍垂杨树。闲煞旧楼台，主人来未来？",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "菩萨蛮 其二 和正刚春愁韵",
	"paragraphs": "自家心事谁能道，阶前空有相思草。枝上恨啼莺，可知人远行？春残独作客，云树关山隔。无处不天涯，何须望眼赊。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "南歌子 其一 绿牡丹",
	"paragraphs": "颜色分鹦鹉，毛仪讶凤凰。窗纱蕉影映花光，休认成阴结子过芬芳。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "南歌子 其二 绿牡丹",
	"paragraphs": "竹叶杯浮酒，柳衣汁染香。洛阳曾与醉千场，狂杀当时惨绿少年郎。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "南歌子 其三 绿牡丹",
	"paragraphs": "影映苹婆釉，光摇度母坛。色香不住有情天，悟到非花非叶是真禅。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "南歌子 其四 绿牡丹",
	"paragraphs": "照人琉璃镜，盛来翡翠盘。封书字拟鸭头丸，好为花王夜奏乞春寒。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其一 春感",
	"paragraphs": "往事重寻陌上尘，年年肠断几黄昏。花开花落浑如梦，春去春来不问人。风数阵，雨兼旬，还愁白发对清尊。一生半了繁华事，红紫纷纷只闭门。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其二 春感",
	"paragraphs": "燕子楼头半夕阳，眼前花事太匆忙。却愁飞絮如心乱，不信游丝比恨长。歌百阕，酒千觞，风流犹似少年狂。明明知是春婆梦，也莫空来梦一场。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其三 春感",
	"paragraphs": "春去春来随自然，来时尘土去时烟。花残更有重开日，人老曾无再少年。愁似海，酒如船，只从醉里结姻绿。画图愿写花和我，相对不知谁可怜。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其四 春感",
	"paragraphs": "小巷垂杨日闭门，恹恹睛绪独黄昏。新春纵有重三月，旧侣曾无一两人。歌歇拍，酒空尊，落花都化梦如尘。莫愁魂为啼鹃断，不待鹃啼也断魂。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其一 春感集杜",
	"paragraphs": "花近高楼伤客心，北来肌骨苦寒侵。江山故宅空文藻，玉垒浮云变古今。忧悄悄，病涔涔，新诗改罢自长吟。可怜宾客尽倾盖，隔叶黄鹳空好音。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其二 春感集杜",
	"paragraphs": "想见怀归尚百忧，竟非吾土倦登楼。尊当霞绮轻初散，肠断春江欲尽头。今日异，几时休，人间不解重驿骝。莫思身外无穷事，远害朝看麋鹿游。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其三 春感集杜",
	"paragraphs": "小径升堂旧不斜，每依南斗望京华。即从巫峡穿巴峡，多事红花映白花。遗断柳，堕清笳，应须美酒送生涯。久拚野鹤如双鬓，岂傍青门学种瓜。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其四 春感集杜",
	"paragraphs": "马上谁家薄媚郎，经旬出饮独空床。金盘玉箸无消息，暂醉佳人锦瑟旁。花片片，水茫茫，青春作伴好还乡。年过半百不称意，日日愁随一线长。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其五 春感集杜",
	"paragraphs": "词客哀时且未还，中间消息两茫然。秦城楼阁烟花里，触忤愁人到酒边。非阮籍，似张骞，强移栖息一枝安。即今耆旧无新语，自断此生莫问天。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其六 春感集杜",
	"paragraphs": "淮海维扬一俊人，于今为庶为清门。新诗海内流传遍，恐与齐梁作后尘。工迸泪，解伤神，分明怨恨曲中论。长歌激越梢林莽，半入江风半入云。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其七 春感集杜",
	"paragraphs": "天畔群山孤草亭，地分南北任流萍。穿花峡蝶深深见，朱拱浮云细细轻。齐说客，鲁诸生，案头干死读书萤。衰年肺病唯高枕，肯信吾兼吏隐名。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其八 春感集杜",
	"paragraphs": "云雨荒台岂梦思，居人不自解东西。未开细柳散金甲，强拟晴天理钓丝。花自发，鸟还飞，江湖远适有前期。卧龙跃马终黄土，回首风尘甘息机。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其九 春感集杜",
	"paragraphs": "欲寄平安无使来，一生襟抱向谁开。幽栖地僻经过少，渐老逢春能几回。存晚计，愧群材，天时人事日相催。且看欲尽花经眼，莫怪频频劝酒杯。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "鹧鸪天 其十 春感集杜",
	"paragraphs": "近市浮烟翠且重，春光懒困倚东风。繁枝容易纷纷落，可爱深红爱浅红。漂短褐，满飞蓬，悠悠伏枕左书空。衰颜更觅藜床坐，大向交游万事慵。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "破阵子 其一 闰重三",
	"paragraphs": "挨了清和时节，再逢上巳佳期。江有夜潮重至浪，春似吴蚕未尽丝，此情人自知。花落还应晚落，燕归却也迟归。更好流觞醒更醉，不信东风唤不回，那须啼子规。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "破阵子 其二 闰重三",
	"paragraphs": "客里几酬佳节，今年两度芳辰。曲水将愁流不尽，杜宇催归唤更频，东风吹暗尘。柳絮未曾飘恨，梨花依旧销魂。乐事又成他日泪，醉眼重看劫后春，新人思故人。",
	"id": "77bf1ce3-7070-35e8-8b56-fd4e3f2209c4"
}, {
	"author": "张伯驹",
	"title": "破阵子 其三 闰重三",
	"paragraphs": "风信已过廿四，芳辰更遇重三。岁月糊涂新旧历，花事参差春夏天，燕归来杜鹃。胸有崇山峻岭，耳无急管繁弦。俯仰悲欢皆趣韵，寒暖阴晴随自然，老年追少年。",
	"id": "77bf1ce3-7070-35e8-8b56-fd4e3f2209c4"
}, {
	"author": "喻蘅",
	"title": "浣溪沙·癸未1943秋冬金陵学舍感事",
	"paragraphs": "逝矣斑骓去不还。斜阳犹占小阑干。秋风黯黯蚀朱颜。故圃已稀鸿雁信，离情空绕水云间。莫凭危槛看江山。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "浣溪沙",
	"paragraphs": "黉宇凄迷夜欲阑。弥天朔气满江关。有人高唱念家山。夜浸楼台霜簌簌，风摇星斗月姗姗。伊谁兀自独凭栏。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "浣溪沙",
	"paragraphs": "灿灿秦淮夜市嚣。岁寒橐笔寄歌寮。画残金粉可怜宵。十里冰衢犹跣足，一杯温酒祛寒潮。师门风雪泪潇潇。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·癸未1943冬，在金粉酒家画凤凰厅壁画，闻歌有感",
	"paragraphs": "一脉青溪缓缓流。琼枝璧月溢歌喉。天荒地老宁无恨，国破城春恁解愁。人不语，泪空流。调朱研碧画樊楼。可怜金粉销残夜，梦断东南小九州。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·甲申1944暮春中大北大楼凭眺",
	"paragraphs": "历劫神墟旧海桑。回天有梦亦苍凉。一行迷雁沉空碧，一片残山挂夕阳。家国事，费评量。中宵风雨每回肠。休言故圃秋容淡，枫叶红分万树霜。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其一",
	"paragraphs": "零露残蝉消溽暑，祓愁那得清尊。素衣难浣旧缁痕。华年空误掷，乡梦不成温。回首椿庭凋大树，风霜憔悴兰荪。吴鸿杳杳月黄昏。凄怀如碎锦，理乱待天孙。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其二",
	"paragraphs": "屡上崇楼舒远目，候他辽鹤归来。故园难认旧莓苔。虎伥盈闹市，蛇影入深杯。夜气如磐天不语，黄花委曲犹开。临春结绮委蒿莱。长歌空掩抑，耸笔记沉哀。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其三",
	"paragraphs": "金粉楼台留画稿，可怜芳序蹉跎。迷阳却曲乱愁多。离离星欲坠，惘惘夜闻歌。少壮不辞江海阔，拿云心事嵯峨。书生荒梦付洪波。举头问苍昊，忍泪对霜娥。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其四",
	"paragraphs": "瑟缩凉飔新雨后，迷灯点缀荒街。昨宵飞熛下蓬莱。三山犹忸怩，青鸟又徘徊。屈指斑骓归应早，陇头盼彻江梅。鹡鸰天外邈余怀。好诗经岁到，蜡炬未全灰。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其五",
	"paragraphs": "消息濠阳归一脉，西江浩淼扬舲。心事属我眼常青。奇音夸爨尾，清韵赏柯亭。镂月裁云都是幻，迷离几曲心屏。芳华茵溷太飘零。菁莪盈绛帐，风雨叩诗扃。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其六",
	"paragraphs": "苕霅风流依旧在，忍寒滋味谁知。传衣心事忆当时。砚池承雨露，桃李灿燕支。校勘铅丹酬语业，词肠宛转奚疑。兰成萧索益凄其。冰弦凝玉柱，疏蕊发琼枝。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其七",
	"paragraphs": "狂傲矜人才子气，不羁最是张生。翩翩公子放歌行。茜窗吟皓月，红豆意怜卿。卓子豪风芒砀客，可堪家国凋零。终风苦雨几时晴。铁函心史贮，说与后人听。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "临江仙·依蕙风簃步程子大八首韵 其八",
	"paragraphs": "冉冉东皋云水外，栖遑身世难论。回肠文字损灵根。论诗辞客慧，揽卷挹心源。愁不成欢欢亦苦，江山总是销魂。何凭剥复问乾坤。苍天终不聩，海岛正扬尘。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "浣溪沙·乙酉1945暮春即事，作游仙词",
	"paragraphs": "青鸟无端下碧霄。徘徊阆苑报琼瑶。美人电笑更娇娆。大海扬尘飞霭霭，天花如雨散滔滔。东条此际也魂消。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "浣溪沙",
	"paragraphs": "海上瑶池已不扃。往来鹤驾自娉婷。烛龙光焰炽天庭。一带方壶飞火穴，无边员峤坠长星。虞渊归路益凄零。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·乙酉1945吴陵旅次",
	"paragraphs": "碧尽枝头柳色稀。飘零书笈尚单衣。层楼历历悲欢异，迥步迟迟进退非。风萧瑟，雨霏微。山丘华屋感多违。黄花寿我重阳后，漫忆东滨蟹正肥。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天",
	"paragraphs": "金口难缄语亦卮。文心百涩费修辞。未缘青鸟将人误，惜取黄花命酒迟。心纵远，意差池。西风剪碎柳丝丝。连宵冷雨沉秋怨，愁绝鸡声醒梦时。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天",
	"paragraphs": "吟味苍凉合是愁。天将才力付雕锼。困余羸马车仍驾，倦极昏鸦语未休。风瑟瑟，叶飕飕。谁知沧海又横流。可怜烟水红桑外，狐貉犹堪共一丘。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·丙1946戌春作",
	"paragraphs": "翠惨红凄春事迁。东风作嫁费缠绵。多情精魄三生石，遗恨娲皇五色天。江淹笔，祖生鞭。壮怀消尽旧风烟。九州大错从今铸，诉与南狐纪此年。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天",
	"paragraphs": "深夜昏茫惑曙鸡。背人清泪亦孤凄。南州丝管迷狐步，北国沙虫倦马蹄。夕照外，暮云低。迢迢春在短长堤。桃花稍解迎人意，那更无言自有蹊。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天",
	"paragraphs": "弹铗吹箫怨未枯。谁知歌风岂狂徒。难乾委宛终天泪，悔读嫏嬛没字书。逞兕甲，走韩卢。英雄时势古今殊。谁还摩眼观桑海，贻笑棋枰一注孤。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "迈陂塘·丙戌1946秋寒之岁，内战愈酣之月，购《抗战八年木刻选集》，感赋长调，时在春申",
	"paragraphs": "旧山河、依稀落日，九边风色愁起。无多感慨酬当道，倦矣蒹葭秋水。真旖旎。看绣叶红轻，碧血曾湔洗。人情如此。恁剩水残山，精魂断魄，错用屠龙技。前尘事。谁问漂沦客子。眼前缭乱魑鬼。雕虫章句终何补，壮志碧霄千里。事往矣。空销得、极天幽怨沉秋雨。荒唐梦耳。又九阙笙簧，五陵冠盖，乐甚太平世。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "蝶恋花·丁亥1947春，感时抚事，拟《云起轩词》格调 其一",
	"paragraphs": "骀荡春光容易换。燕未归时，啼鴂声声乱。十万丹华辉别苑。东风虚送闲箫管。一水盈盈遥目倦。旧念萦怀，新恨还凄婉。何事负人情款款。云天飞撇相思券。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "蝶恋花·丁亥1947春，感时抚事，拟《云起轩词》格调 其二",
	"paragraphs": "薄晚森森南北路。一廓炊烟，四野笼轻雾。新月如眉愁不度。低颦却向垂杨树。风里桃花犹自舞。啼鸟忘情，流水无言去。恁地人天争劫数。华胥梦好无寻处。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "长亭怨慢·丁亥1947春感事",
	"paragraphs": "曾吟遍、南泠芳甸。翠陌朱堤，花深春浅。悄问东君，飞香飞絮宁无倦。都成尘梦，又屈指韶华晚。暗祝几番风，莫误蹙、红英千片。缱绻。似千丝弱柳，未忍并刀剪断。空山灵雨，更赢得、清宵凄婉。怎料量、酷月荒云，任无价、年华偷换。况天也无情，做作千秋恩怨。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "拜星月慢·丁亥1947中秋五月，倚声片玉",
	"paragraphs": "冷露欺花，繁蛩啼壁，碧海云潮渐暗。密柳层楼，是西风庭院。那堪忆、往事欢悰梦影无据，倦睇孤灯红烂。凉艳流辉，算今宵难见。渺空濛、怕照人人面。犹依约、软语天衢畔。纵有玉想琼思，化烽烟飞散。荡心神、处处忘忧馆。惊魂惕、历历饥鸮叹。更怪得、千里冥鸿，送哀音不断。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "翠楼吟·题贵州兴义蒋秋溪先生《泽畔行吟图》，丁亥1947",
	"paragraphs": "延隗求贤，论雄煮酒，豪风寂寥谁见。萧条千载后，飘泊客、词华清练。青衫愁绽。向鹦鹉洲边，徘徊吟倦。空依恋。凄凉家国，回肠千遍。谁羡。丝竹中年，谱漫天离索，此情谁荐。扬鞭归去矣，乘肩伴、何劳呵殿。苔深旧院。笑三径高寒，吟锋镂幻。琴声啭。画图闲展，沧桑惊换。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "青玉案·戊子1948秋画秋荷小扇，赠荣远",
	"paragraphs": "萦心无那东皋步。每彳亍、迟回处。翠减红消秋已暮。小风悄悄，催他离叶，飞向天涯路。芰荷页页风前语。花褪莲房暗香吐。一阵轻盈翻绿纻。水光摇影，逝波如梦，莫挽芳华驻。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "庆春泽",
	"paragraphs": "暮野疏钟，迷楼病柳，晚风着意轻吹。顾影销魂，夕阳步去迟迟。赧霞涂抹天如血，变凄红、不似胭脂。正纷然、一片蛙喧，万点鸦嘶。白蕖幽静吾能画，祗风裳水佩，太作矜持。脉脉韶华，深情负了当时。明朝风雨愁难料，且归来、独唱清词。更那堪、淡月横窗，新恨支颐。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·戊子1948冬赠荣远四首 其一",
	"paragraphs": "绽面微霜月有棱。枯杨叶尽曳风轻。凭楼灯火迷黄浦，炫眼星华邈碧城。栏槛外，益凄清。最难脉脉体心声。未须着意矜离别，难得今宵月向盈。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·戊子1948冬赠荣远四首 其二",
	"paragraphs": "迢递长干去有津。谁期子亦怨缁尘。而今始识愁无价，一向难言梦是真。说后果，忆前因。浮沤身世有同辛。往怀剧辩真多事，了了灯华夜渐醇。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·戊子1948冬赠荣远四首 其三",
	"paragraphs": "憎命文章夙有知。君犹委婉惜华词。朅来冷月凄风夜，吟到回肠荡气时。今旧感，费沉思。论心往往又矜持。依违荐尔低声语，冷眼何曾圣得知。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·戊子1948冬赠荣远四首 其四",
	"paragraphs": "慧眼深深不可量。眉峰小语久低昂。徒留契阔崇心论，为恐流言慎礼防。曾几度，起悲凉。人间到处有周行。飘零已惯吾无憾，难得逢君意可伤。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "贺新郎·庚寅上元吉席赠荣远",
	"paragraphs": "问讯蓬山路。算年来、佳期密约，总成延伫。今夕双星渡银汉，青鸟殷勤呵护。且细把、银缸重觑。三载浓情知何许，凭新词、代柬传心素。多少事，从头数。今宵皎月辉澄宇。更荧煌、迎人绛烛，闹花羯鼓。竹韵兰馨为标格，不羡张郎眉谱。终伴得、丹青辞赋。从此齑盐甘共命，矢青春、白首毋相负。君与我，长相辅。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "庆春泽·壬辰1952瞻鲁迅先生新墓",
	"paragraphs": "大柳初髡，残阳尚煦，虹园景物娟妍。水木清华，人豪对此长眠。我来瞻拜疏林外，有亭台、辉映新阡。更巍然。造像庄严，白石贞坚。如磐风雨当年夜，想眉凝正气，笔扛山川。卅载悠悠，精魂长耀光天。遗型岳岳经纶在，启后生、步武高贤。看当前。接踵联肩，尽是青年。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "菩萨蛮·丁酉1957春",
	"paragraphs": "香飘杏子花初绽。小桥曲曲澄波泛。春到燕园时。绿匀杨柳枝。百花齐吐艳。烂缦盈芳甸。寄语种花人。种花休负春。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "浣溪沙·戊戌1958春，樱花才放，倏尔将阑，独步校园，偶成两阕 其一",
	"paragraphs": "似锦如荼雪满枝。八重浅澹绰冰姿。倾囊合贮冶春词。唾地缤纷经雨后，绣天绚烂放花时。芳心唯有峭寒知。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "浣溪沙·戊戌1958春，樱花才放，倏尔将阑，独步校园，偶成两阕 其二",
	"paragraphs": "染尽天香素茜衫。夭桃文杏色相参。绿云红雪夕阳昙。纵有仙缘传域外，其如芳讯遍江南。昨宵风雨傥能谙。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "玉楼春·己卯1975残腊，病在长海，与徐震兄联床，寒宵谈篆刻，应属刻其乐石",
	"paragraphs": "灯前花雨纷纷落。病院联床分寂寞。君诗渴骥饮长河，我技雕虫操钝锷。摩挲片石寒宵凿。笔夺奇锋肝胆托。岂甘玩物老蹉跎，腕底雷鸣泉注壑。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "玉楼春·丙辰春荣远携凡儿去金陵小住，适天安门事件波及江南，雨花台畔，亦掀起悼念周总理风潮。函告所见，因赋",
	"paragraphs": "番风廿四春无迹。百六韶华真瞬息。白门弱柳已毵毵，歇浦寒云犹密密。连朝风雨如潮急。刬地风狂飘怨屑。诗情破梦到天街，揉碎桃花红滴滴。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "玉楼春·丙辰春，集右军圣教序为苏乾英教授治藏书印",
	"paragraphs": "王书漶漫过千载。大雅怀仁集字在。瓣香磨泐见神功，断碣销沉增喟慨。兰亭聚讼真无赖。圣教冥搜多假借。也将寸石凑铅刀，敢诩出新秦篆外。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "鹧鸪天·丙辰1976夏秋感事",
	"paragraphs": "病院归来惘惘思。天荒地老此何时。难言沧海桑田事，且读明珠翠羽词。夏已尽，暑犹迟。铄金流火涸天池。晚来莫怪金风吝，聒耳烦蝉响万枝。",
	"id": "24612a18-d6ea-3fd4-a9cb-f73f613d9769"
}, {
	"author": "喻蘅",
	"title": "木兰花慢·榆生夫子辞世忽忽一纪，庚申残秋，上海音乐学院为师补行追悼仪式，厦材世兄来函征求遗文轶事，作此致悼",
	"paragraphs": "叹频年劫罅，问消息，竟沉沉。恁绉水风和，滋花雨细，损却骚心。侵寻。江关赋笔，似兰成、萧瑟更谁禁。任是漫天桃李，那堪薄海浓阴。而今。禹域沐甘霖，乐府访遗音。怅子夜吴趋，凄其楚些，都付嵇琴。留得倚声逸谱，继周姜、绝响发幽忱。忍对缣缃手泽，如闻风雨龙吟。",
	"id": "24612a18-d6ea-3fd4-a9cb-f73f613d9769"
}]