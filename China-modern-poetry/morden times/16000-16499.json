[{
	"author": "吴寿彭",
	"title": "临江仙 思孝丰山居",
	"paragraphs": "稍喜清闲正入手，小窗青映丛筠。静看萝蔓绕篱樊。引溜添残雨，汲涧采丝莼。心赏未须拚乐事，酒慵思怯声闻。树梢低度一溪云。鸣禽改节候，逸景挂疏榛。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "西江月",
	"paragraphs": "寂寞芳菲几度，时光驹隙堪惊。此楼缅想直生情。润雨芰荷分暝。吹落晚风宿鹭，闹池阵骤蛙鸣。可无新恨涨澴瀯。似旧湖烟滞碇。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "红芍药 勉儿曹勤学",
	"paragraphs": "人生百岁，七十已稀少。更除十年孩童小。又十年昏老。都来五十岁，一半被睡魔分了。那二十五岁之中，宁无些个烦恼。仔细思量，读书须赶早。采菊滋兰堪寄傲。学得智能好。翅翮逞矫健，低翔高翥似林鸟。向春来雨润阳和，乐共东风欢笑。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "鹧鸪天",
	"paragraphs": "胶澳重逢涴演边。年时未办炙肥鲜。乍疑别久丰标似，交际爱君最静虔。说不尽，十年前。瓦沟骤雨泻如川。明朝雨止舟还日，半幅相期报短篇。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "青玉案",
	"paragraphs": "淮山望澈滔滔处。长堤决，黄流注。前路莫占晴和雨。参旗挂树。津鼓风传，从此故人去。远游自是多辛苦。过尽征鸿无寄语。薇露夜深思旧土。它乡久旅。几度星霜，哀郢漫成句。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "朝中措 江上",
	"paragraphs": "偏安常是误南金。士道薄梁陈。词旨江令浮艳，文章庾信哀深。海门望极，滔滔逝水，波咽初心。江上数峰笼晚，六朝恨绝遗音。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "鹧鸪天 灞桥",
	"paragraphs": "杂树繁花鸟雀喧。当年何事不窥园。春阳媚得娇莺咤，锦雉雊留丽泽原。霜降苑，没烧痕。六街黄叶已飘翻。西风渭水寻诗处，驴背如今孰与论。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "念奴娇 马嵬坡上",
	"paragraphs": "春光正好，凭三郎、羯鼓杏花催拆。列国衣冠朝衮冕，功业旷前后绝。按舞霓裳，兴庆池北，解语真尤物。长安盛事，丽人杜老能说。警起渔阳角吹，胡骑南牧，尘蔽关山月。簇仗翠华西入蜀，阁道霖铃哀彻。自是君王，天纵圣武，此地与咽别。莫须追问，越娃何予吴灭。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "水调歌头 静夜思",
	"paragraphs": "客樯洄江海，疲马短长亭。节候晦冥风雨，何事苦经营。城市山林占遍，微觉人间冷暖，祇是扰均成。老去甘岑寂，趣味足癯清。官堤柳，断阪霜，几周星。哀乐中年意尽，犹自惜惺惺。杓转秋穹深处，驼坐渐工室内，噫气瀰和平。孤檠照形体，天宇净三更。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "鹧鸪天 寿漆园熊老九秩",
	"paragraphs": "真坠杞天惜此身。千秋谁守纸灰尘。少时力士椎秦手，老去陈编见智仁。破空疏，入密深。烬余勘尽几芸蟫。伏生九十传书日，莫管后贤别古今。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "蝶恋花",
	"paragraphs": "纵有飞花冒堕絮。数点危红，管教留春住。又是一番风和雨。燕泥香染春终去。水馆山村无着处。没个安排，更莫追欢绪。祇是根株护绿浦。浅深还放年年树。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "浪淘沙二首 其一",
	"paragraphs": "高下乱云横。一霎涛惊。狂飙闪电海如倾。渐渐风雷消散了，还我澄泓。霞照远山明。岛屿秋清。向来埼曲碧澜泠。沙嘴当前潮落处，楼阁蜃生。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "浪淘沙二首 其二",
	"paragraphs": "夜定桅灯荧。和梦波声。起看河汉隔疏星。芒角长庚晕澹月，影净西溟。既久占阴晴。持此伶俜。天涯赢得是虚名。心事平居都已了，没个牵萦。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "踏莎行",
	"paragraphs": "倦酒余酲，坊鸡啼曙。池塘夜雨涵朝雾。曲栏斗雀噪春残，落红满地将谁护。海瀚山暝，云遥津树。何人会得登临句。际天沆漭没惊鸿，孤邀明月留秋住。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "菩萨蛮 其一 咏费尼克斯",
	"paragraphs": "凤凰闻说振沙碛。朝阳千里腾云翼。彬质茂容姿。焚身应世期。雏生焰尚爇。韶濩又成德。千载再来仪。焕辉良未迟。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "菩萨蛮 其二",
	"paragraphs": "几番革变斯文熄。几番剩语开闭塞。仁至倍栖皇。游辞值披猖。抱残当纪末。不死守其阙。旦复或光昌。谁能补其亡。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "江城子二首 其一",
	"paragraphs": "几番尘俗共栖遑。一思量。正难忘。追忆承欢，更莫说凄凉。临老牛衣恩亦怨，如运会，久心藏。安排家事费周章。祓灾殃。喜余昌。无限劬劳，儿女婚嫁忙。待到诸孙同献寿，将若处，省慈祥。",
	"id": "9aa82f3d-1ca2-3981-aa53-c168386bcf43"
}, {
	"author": "吴寿彭",
	"title": "江城子二首 其二",
	"paragraphs": "熙春年少镇相随。奈今衰。孰扶持。沙上鸥闲，夕照映东池。好是山青掩骨处，湖澜远，静相宜。心疑我亦不多时。苦寻思。致安夷。人世可哀，休结再生期。只应泉壤来作伴，云水际，落月迟。",
	"id": "9aa82f3d-1ca2-3981-aa53-c168386bcf43"
}, {
	"author": "章衣萍",
	"title": "虞美人 忆汤",
	"paragraphs": "畅观楼外初相见。花底相偎颤。风吹露湿各西东。最是不堪回忆月明中。别来六载音书杳。病久心情悄。人前只道不思量。且向高楼含泪看斜阳。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "蝶恋花 深秋上海迁居，有怀",
	"paragraphs": "十里红尘无着处。秋到江南，老尽江南树。岁岁重阳苦病累。看花总被重阳误。孤傲心情谁共语。独看白云，懒与俗人住。夜夜梦魂何处去。梵王渡畔行人路。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "菩萨蛮 公园池畔信步",
	"paragraphs": "风吹落叶池中去。无聊人在无人处。往事怕回头。回头总是愁。墙阴悄独立。闷对斜阳泣。憔悴为情多。情多可奈何。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "浪淘沙 追记夏间莫干山独步夕阳下看山",
	"paragraphs": "独步白云间。游思漫漫。看山镇日不曾闲。知道青山也有意，红了苍颜。远道忆幽欢。见也都难。春云秋梦早消残。还有那人忘不得，倚遍栏干。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "临江仙 忆家",
	"paragraphs": "蓦地西风吹树老，菊花看到梅花。病中何事苦忆家。故园山水好，壮志付烟霞。十载饥寒归未得，负心深愧啼鸦。夕阳无语冷窗纱。病来憔悴甚，倚枕试新茶。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "浪淘沙",
	"paragraphs": "暮雨滴成愁。愁上心头。一生烦恼为风流。总是相思添病也，病也堪羞。人在短桥头。私愿难酬。夜深何事倚高楼。雪里偕行浑似梦，梦也难留。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "清平乐 赠云",
	"paragraphs": "莽莽天涯。那有知音者。梦里人儿何处也。满目离愁难写。白云摇曳空中。心随云去西风。不会涂脂抹粉，居然巾帼英雄。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "迈陂塘 雪中送鸿",
	"paragraphs": "怪天公无聊无赖，风雨催人上路。半生只为伤离别，懊恼情怀难诉。写不尽。是旧恨新愁，黯黯随人去。登楼四顾。叹匝地飞鸦，漫天风雪，行人今何处。还惆怅，无奈云妹未来。隔江无计飞渡。与君同是可怜人，偏我鬓丝先误。愁无数。尽一片狂心，绕尽天边树。青春易度。只暗里思量，不苦离别，最苦相逢暮。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "蝶恋花 有寄",
	"paragraphs": "休怨传言鹦鹉误。欲寄离愁，没寄离愁处。花事阑珊春早暮。梦魂夜夜吴淞住。独对柔波谁共语。私祝离鸿，休逐东风去。绕尽海边千万树。侬心总比君心苦。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "摸鱼儿 海边有感",
	"paragraphs": "又无端临风惆怅，为谁海边留住。半年总做淞江梦，恼煞深宵风雨。君记取。是瞒了那人，来诉匆匆语。无量辛苦。看浊浪连天，痴心万缕，暗逐离鸿去。红衫客，人儿媚妩如故。我来休怨迟暮。一往深情空痴绝，见也无从细诉。人难住。叹别离不忍，车上劳延伫。低声细诉。愿绝业成时，与君奔走，天涯日出处。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "摊破浣溪纱",
	"paragraphs": "心事淞江夕照边。几回相见总相怜。素手偷亲亲不得，在人前。客岁重阳才识面，重阳已是又经年。叶瘦花残浑不管，奈何天。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "浣溪纱",
	"paragraphs": "夜夜深闺伴凤城。灯前月下总难分。悄无人处唤亲亲。战士高歌空忆曲，辉煌红烛看新人。多才多艺女儿身。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "蝶恋花 时事有感",
	"paragraphs": "东北战云日睥睨。大好山河，多少伤心事。南渡诸公昏欲死。神州处处哀鸿泪。风冷心酸难买醉。如此人间，那有和平地。将士头颅枪炮里。遥闻战鼓雄心起。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "江城子",
	"paragraphs": "吴淞江上小娇娘。玉躯长。鬓云光。指点闲鸥，同坐话斜阳。细剥香蕉送郎口，郎莫笑，看鸳鸯。西风吹老美人妆。怕倚廊。怯空房。盼过新年，郎不渡申江。懒听寒潮深夜语，侬病也，自心伤。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "蝶恋花",
	"paragraphs": "独倚危栏看日暮。郎似清风，侬似风中树。三月相思无着处。夜深踏遍吴淞路。月下海边羞独去。水色潮声，总是伤心处。欲唤白云来共语。天寒云散难留住。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "虞美人",
	"paragraphs": "梦中几见孤高影。寒夜薄衾冷。年来生怕说风流。不是风流底事泪常流。对灯难寐添愁绪。有恨无人语。好花早向战旗红。怎奈红旗流血遍江东。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "蝶恋花",
	"paragraphs": "窗里愁人窗外雨。望极天涯，寂寞情何许。肠断海滨携手处。炮灰马骨人难住。尝尽中原兵革苦。写遍云笺，总是伤心语。底事春来君又去。斜阳冷落通州路。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "浪淘沙 春日有感",
	"paragraphs": "淡日照幽窗。倚遍回廊。愈难相见愈思量。弱柳好似娉婷影，柳绿人黄。往事冷池塘。水远山长。孤鸿飘渺断人肠。写尽情天怜爱字，依旧凄凉。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "蝶恋花 春日有怀",
	"paragraphs": "愁看和风拂柳叶。芳草青青，好是春时节。几处野花香不绝。怀人总苦相思结。懒听黄鹂闲弄舌。有限人生，底事长离别。无奈江流隔南北。浮萍岁岁身为客。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "菩萨蛮",
	"paragraphs": "郎是浮云侬是絮。恼人彻夜萧萧雨。倚枕望郎来。郎来笑口开。温怀热笑靥。锦帐迷蝴蝶。不觉漏声残。晓风拂面寒。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "玉楼春 病院早起",
	"paragraphs": "漠漠晓烟笼碧树。儿童牵犊临流去。开窗祇待那人来，人在晓烟遮断处。病来翻觉多情趣。相对朝朝我与汝。莫谈国事莫参禅，且听鸣禽枝上语。",
	"id": "675ac136-574b-33a8-9a3a-47d228033ab0"
}, {
	"author": "章衣萍",
	"title": "虞美人",
	"paragraphs": "月前人在楚天外。魂梦寻都碍。别后三旬忽相逢。卧谈丝丝离恨到天明。而今人又临江下。临歧泪盈把。燕京聚首是何时。莫误梅庵月下订心期。",
	"id": "675ac136-574b-33a8-9a3a-47d228033ab0"
}, {
	"author": "薛建吾",
	"title": "一剪梅 述怀",
	"paragraphs": "满腹牢骚不肯消。似柳条条。似水迢迢。优存劣败例难逃。纵不心焦。也自神摇。起舞深宵意气浩。如雪儿刀。如铁儿袍。莫教胡牧过临洮。歼尔大骄。还我神皋。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "洞仙歌 其一 寒林",
	"paragraphs": "天寒岁晚，更西风无语。落叶萧萧乱辞树。算深林怕负，锦瑟芳时，一隙隙，不放斜阳归去。冻云天际合，阵阵啼鸦，时向空林觅归路。旧侣忆天涯，望断关河，年岁暮，闲愁如许。正咏罢新词黯销魂，却不道青葱，此时非故。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "洞仙歌 其二 寒灯",
	"paragraphs": "风凄月冷，正宵长如水。斜倚薰笼浑如醉。伴凄凉挚友，一盏兰膏，看点点，怕是深闺红泪。当年轻小别，握手灯前，千万叮咛语应记。数载不归来，盼断鸿鳞，离情苦，玉人憔悴。且闷对银缸数更筹，总敲断金钗，慧心都碎。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "三姝媚 咏夏柳",
	"paragraphs": "愁丝千万缕。正飘摇江皋，倦腰慵舞。薄倖杨花，早度墙穿户，暗随春去。翠带长条，浑未把东皇留住。老绿依依，攀折何堪，灞桥烟树。旧日雷塘尘土。任废苑萤穿，长堤蝉诉。昔日龙舟，问近曾来否。锦帆何处。流水年华，还消得斜阳几度。莫问馆娃宫畔，风风雨雨。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "寿楼春",
	"paragraphs": "添新愁春光。纵清明佳节，慵去寻芳。忆昔披榛钟阜，泛舟长江。浇浊酒，瞻明王。步绿茵，晴郊倘佯。忽雨散花飘，楼空人去，嘉侣竟云亡。生如寄，情难忘。怅伊人渺渺，泉路，茫茫。最恨英灵何在，梦中荒唐。尘榻冷，愁丝长。算海东还魂无香。奈依旧桃花，凄凄夕阳，悲北邙。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "双声子 其一",
	"paragraphs": "夜凉于水，恨长如丝，无言深掩重门。孤鸿身世，飘萍踪迹，何事马足车轮。衾寒似铁，孤枕上，多少啼痕。伤情切，总难寐，更更寒柝愁人。想当年，方琴瑟静好，金闺乐事无伦。天零红粉，缘悭华首，无端玉碎珠焚。任花朝月午，徒惹起，怨旧愁新。幽怀正苦，一声雁惊，又过南云。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "双声子 其二",
	"paragraphs": "浦滨萧国，白门燕市，堪怜南北奔劳。频年羁旅，萧斋岑寂，素娥屡伴无聊。金兰协好，倾别绪，曾共良宵。欢难再，境全改，茫茫幽恨难消。看长空，星静云幕卷，桂轮拥出重霄。金波扬彩，银蟾横影，多情未把人抛。奈孤帏独守，消瘦了，旧日丰标。开窗邀取，婵娟可愁，碧落风高。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "水调歌头 其一 春暮游颐和园",
	"paragraphs": "国破故园在，风景似当年。楝花风信才过，惆怅又春残。水色山光依旧，燕语莺啼如诉，凭眺总凄然。王业倏销歇，春梦渺如烟。蝶魂瘦，花影乱，画帘前。漪澜堂下，东风冷煞旧游船。两两三三杨柳，点点纷纷飞絮，做就奈何天。芳草一堤绿，岁岁送吟鞭。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "水调歌头 其二",
	"paragraphs": "万寿古峰下，春水碧如油。沧茫万顷冰鉴，出没有沙鸥。曾沸当年箫鼓，又冷而今烟水，无语阅铜牛。春色浑闲却，禁柳也含愁。荡画舫，碾菰叶，泛中流。八方亭下，波冷十七孔桥头。似练西山凝黛，如袋长堤横翠，错认在杭州。湖上好风景，何事此时游。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "水调歌头 其三",
	"paragraphs": "塔影插霄汉，香界乱行云。琼楼玉宇相望，深锁德晖门。铜殿石墙高峻，复室迷楼深邃，莫禁旧时春。堕粉正零落，水皱带啼痕。纱窗静，高阁闭，黯王孙。兴亡一瞬，此日瞻拜总销魂。借问斜阳流水，几换春花秋月，故国迹都陈。往事一回首，愁煞纳凉人。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "水调歌头 其四",
	"paragraphs": "落日澹无语，王业付沈沙。榆烟杏火时节，有客感年华。迎旭楼前野草，谐趣园中流水，总被淡烟遮。听鹤馆前过，阁阁闹鸣蛙。慨兴废，怀故国，泪如麻。红愁绿惨，歌舞无复旧天家。湖外青衫黯澹，镜里朱颜憔悴，檀板冷红牙。遗恨几时已，古木有啼鸦。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "金缕曲 送菊轩赴鲁西",
	"paragraphs": "懒折长亭柳。念天涯，萍踪絮迹，七旬聚首。肝胆相倾真血性，语爽情长意厚。曾几度，煎茶温酒。剪烛纵谭狐共鬼，忒新奇，大放悬河口。真可续，齐谐后。无端远到天孙右。莽乾坤，传杯豪饮，几时能又。此去定知游怀畅，太白楼头击缶。更识个梁山屠狗。莫恋琴台风光好，到梁溪，共赏黄花瘦。江左约，愿同守。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "解连环 寄誓流",
	"paragraphs": "楝花风作。早榆钱满地，桃花零落。记昔日访胜东南，遍鼋渚虎邱，绿杨城郭。歇浦潮寒，最难忘，圣湖丘壑。更滁眼远涉，一枕祗园，世网都削。太白楼头似昨。听危矶激浪，情怀尤恶。自暮秋一别板桥，叹风打萍踪，天涯飘泊。万种相思，待剪烛，细谈离索。奈缘悭，境迁情变，怅怀旧约。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "苏幕遮 丙子春道出京门，誓流送别，江头赋此志感",
	"paragraphs": "雨丝丝，风片片。黯澹江头，天也伤离散。一曲骊歌肠欲断。乍聚还分，别恨如何遣。楚天遥，吴地远。断梗飘萍，浪迹风尘惯。握手临歧心绪乱。两地相思，魂梦萦江汉。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "金缕曲 赠金声",
	"paragraphs": "老绿莺啼又。忒销魂，榆钱满地，楝花风骤。惟楚有材非妄诞，江汉钟灵毓秀。记一室，商量研究。八月薰陶惭函丈，忽分携，一曲骊歌奏。襄水畔，每怀旧。伤时泪湿青衫透。大中华，天骄蚕食，强权瓜剖。救国拯民男儿事，投笔休辞人后。莫孤负，头颅如斗。此去从戎亲锋镝，待他年，大展好身手。回故土，光华胄。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "早梅芳 贺江宁板桥小学迁校周年纪念",
	"paragraphs": "绿树浓，飞花遽。轮奂新庠序。披荆芟棘，惨澹经营历艰阻。群知近日驩，宁解当年苦。喜儿童天真烂漫，读罢竞歌舞。作新民，任砥柱。壮志休轻负。学成业进，报国安家卫乡土。无情江汉水，有恨京芜路。诉衷情，寄从云里去。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "金缕曲 宪兵学校八周年纪念祝词",
	"paragraphs": "宪校无量寿。八年来，经营惨澹，计全谋周。珊网宏张罗俊秀，个个龙骧虎骤。文武学，分程研究。训练重于躬作战，勤教育，无间宵和昼。成劲旅，忠元首。几多覆雨翻云手。莽神州，封建余孽，横行狂走。罗织何嫌莫须有，从古河清难候。赖袍泽，公忠共守。锄奸发覆维章宪，齐做到，民保军师傅。扬校誉，地天久。",
	"id": "75b90884-f77d-3c4d-bcd9-1e4881de0913"
}, {
	"author": "薛建吾",
	"title": "念奴娇 欣闻日本投降，喜赋",
	"paragraphs": "爆声如飞。听争传，倭寇投降消息。往事思量真可痛，巨变难忘七七。水咽芦沟，潮寒歇浦，蓦地烽烟直。哀哀华胄，尽罹红羊阨。八载抗战艰辛，生灵涂炭，万里无完室。曾几何时，神弹投，不见豺奔狼踯。血债应偿，收回失地，自此销锋镝。强权歼灭，全球同登衽席。",
	"id": "75b90884-f77d-3c4d-bcd9-1e4881de0913"
}, {
	"author": "江上青",
	"title": "思亲",
	"paragraphs": "缕缕江云。怎觅得扁舟容此身。奈高堂犹健，山河未靖，非因国难，应念家贫。曾历沧桑，今留傲骨，客里秋风鲈与莼。如何可，幸愁传墨语，情遣书邻。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "浪淘沙",
	"paragraphs": "心事到眉梢。扶枕风萧。而今只合梦中邀。一夜催诗都是泪，便做愁浇。隔雨听芭蕉。孤馆牢骚。破书囊里恨无刀。关外马蹄惊塞野，鼙鼓频敲。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "渔家傲",
	"paragraphs": "母老身孤青发异。思亲应念平生意。才拙那堪饥馑起。谈笑里。深笼苦绪欢颜闭。气夺山河千万里。如何减却穷愁计。月泻窗幽秋满地。难成寐。从来不洒酸辛泪。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "望海潮 倚折元礼韵",
	"paragraphs": "塔湾流速，江声风急，奇云乱叠山头。北固远蹲，金焦对峙，雨烟影里瓜洲。最怕动貔貅。听浪花迫击，快到中秋。愁尽终宵，起看残月画斜钩。何时脱却貂裘。走长城万里，壮气谁侔。乱鼓渐深，阋墙久斗，中原烽火难收。今更上层楼。见苍凉极目，隐约归舟。且自闲浇浊酒，醉后梦扬州。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "沁园春 思父，倚剑南韵",
	"paragraphs": "风月年年，蔓竹蓑烟，不见古人。恨青青发换，潺潺水逝，簪花衣锦，千载灰尘。父到蓬莱，儿排荆棘，潦倒心寒空厌春。浮生短，问谁堪作伴，老去还新。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "谒金门",
	"paragraphs": "愁几许。只是满城风雨。诗酒豪情今在否。新来和闷数。狎兴怎生更叙。块垒恁般难吐。不学樽前长袖舞。那堪离乱语。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "凤凰台上忆吹箫 怀敏",
	"paragraphs": "炉暖童心，酒温红颊，当年游倦扬州。忆姑苏相伴，六月狂囚。海角几惊风雨，弹离绪，更上层楼。人消瘦，重羁马厩，不媚诸侯。悠悠。流光饮恨，终日锁眉间，又在心头。奈远怀难诉，都为囊羞。空有雁书传泪，闲云外，寂寞添愁。添愁处，朝朝暮暮，望眼春秋。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "鹧鸪天 悼君冶",
	"paragraphs": "君擅丰姿又擅诗。虹桥柳岸惹相思。文情乍破红英蕊，误了春光第四期。思往事，梦依稀。广陵才子纵谈时。伤心碧海茫茫处，一瞬萍踪化劫灰。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "一剪梅 丙子仲春与素风夫妇寿慈游瘦西湖",
	"paragraphs": "收拾雄心伴兴游。舟上盟鸥。湖上归舟。几人漂泊几人秋。昨日乡愁。明日离愁。空有烟波眼底收。柳弄温柔。萍逐风流。闲情误了少年头。醉里扬州。梦里扬州。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "踏莎行 丙子仲春，与者兰谒梅花岭史阁部祠",
	"paragraphs": "渐絯陌头，踏青有绪。梅花岭上花期误。恹恹镇日待东风，寻春片片飞花处。忽忽匆匆，朝朝暮暮。登临暗把流年数。徘徊怅触北邙山，空叫俯仰人千古。",
	"id": "eebb15bd-5d9a-3be7-a7c0-82eac94b991c"
}, {
	"author": "江上青",
	"title": "如梦令 赠王尔宜",
	"paragraphs": "羡煞王郎年少。锁日风尘吹老。天冷客窗寒，翻作相思情调。天晓。天晓。莫被虚名误了。",
	"id": "eebb15bd-5d9a-3be7-a7c0-82eac94b991c"
}, {
	"author": "李刚己",
	"title": "满庭芳 其一 感旧，并索济生和章，用秦少游别意韵",
	"paragraphs": "绕地歌清，连天月皎，秋风又到都门。章台花下，几度共清樽。最忆天津道上，醉梦里、丝管纷纷。酒醒处，匝船蒲苇，镫火出荒村。伤魂。才几日，胜游雨散，故侣星分。试樽前检点，几辈犹存。回首旧游何处，三年事、一梦无痕。莫惆怅，寒鸦疏木，风雨送黄昏。",
	"id": "08d3ff85-71f9-38f0-bc3e-9abc4a592616"
}, {
	"author": "李刚己",
	"title": "满庭芳 晚间济生连作二词，追悼旧游，感愤时局，凄音苦节，令人不忍卒读。仍用前调前韵和成一首，以通其怫郁焉 其二",
	"paragraphs": "市骨何年，埋忧无地，泪落不待雍门。休谈往事，努力尽芳樽。多少故家亭阁，一弹指、荆棘纷纷。君记取，吴宫楚馆，寂寞似荒村。怆魂。人艳说，苏张七国，瑜亮三分。问沧桑百变，尺土谁存。可叹数行青史，模糊似、雪影沙痕。归去也，青镫古佛，经卷送晨昏。",
	"id": "08d3ff85-71f9-38f0-bc3e-9abc4a592616"
}, {
	"author": "李刚己",
	"title": "满庭芳 其三",
	"paragraphs": "世界浮沤，英雄过鸟，沧桑不到空门。薰天事业，那值水盈樽。蝼蚁侯王等耳，只赢得、恩怨纷纷。君不见，丰碑员碣，历历白杨村。招魂。休更论，蚁宫豪贵，蜗角崩分。任茫茫大地，一粒无存。却看普施法水，洗千番、浩劫余痕。且莫问，名山片语，尘世几朝昏。",
	"id": "08d3ff85-71f9-38f0-bc3e-9abc4a592616"
}, {
	"author": "李刚己",
	"title": "满庭芳 其四 夜读史记，感事，兼怀范先生。前调前韵",
	"paragraphs": "稷下人归，信陵客散，曳裾更欲何门。沟中断木，时至或牺樽。南望邯郸旧道，悲风起、落木纷纷。知多少，卖浆屠狗，奇士老荒村。悽魂。古亦有，杜邮剑斩，秦市车分。问螳僵雀拜，弋者何存。倒挽银河下泻，洗不尽、怨渍冤痕。看公等，手携皓日，照破十方昏。",
	"id": "08d3ff85-71f9-38f0-bc3e-9abc4a592616"
}, {
	"author": "吴嘉谟",
	"title": "凤凰台上忆吹箫 贺友新婚",
	"paragraphs": "锦帐春浓，玉堂昼永，风流彩结同心。特鸾娇凤丽，两两留神。宽却胸前宝袜，逗巫山、一段云情。芙蓉绿缛鬓油腻，绛面潮赪真真。千金一刻，算人间天上，消受新生。最晓妆羞镜，偷觑伶俜。故把侍引退，语檀郎巧送莺声。双尖凤鞋弓样，是否时新。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "金缕曲 送别",
	"paragraphs": "匆匆春光老。况对着、酒阑人散，香销龙脑。一片归心俊于鹃，径被离愁绊倒。怎满地、胭脂却扫。真个销魂肠不转，倩柳枝、遮住斜阳道。别后书，抵多少。宝马银鞍君兴好。蓦尘起、须臾千里，虚增侬恼。努力少年行乐耳，莫说相逢特早。怕梦里、玉颜先渺。踪迹天涯何处觅，苦宵来啼彻相鸟。西楼上，月空皓。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "贺新郎 当风",
	"paragraphs": "涤我尘襟耳。惟大王、当日之雄，乃能若此。清人情怀无限好，真恁秋凉似水。遮莫瑶琴声里。一曲南薰生殿阁，把阜财、解愠都包矣。因偃草，思君子。者般消息情难已。直令我、荷衣葵扇，一齐卷起。把酒凭栏消白昼，恰好二三知己。足相与、联吟擘纸。正喜鸿毛今遇顺，看扶摇瞬息九千里。故人意，聊复尔。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "迷神引",
	"paragraphs": "夜静雕阑身独倚。一瑶琴慵理。银河多处，生恐浓云起。宝篆温，兰香燕，情无已。这眼儿穿破，九霄里。这心儿倾自，五更起。搁笔停杯，脉脉无宁思。顾曲如梳，凉似水。金波玉彩，照尽了、相思泪。不减团圞，醉罗绮。天上也，嫦娥不死。人间也，鸳鸯长并倚。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "满庭芳",
	"paragraphs": "绿碎窗蕉，翠摇楼竹，随风送到声娇。檐牙屋角，正好于此。阄诔拈韵，添多少、锦泛珠跳。家濛里，江山如画，蓑笠数渔樵。景饶。当此际，烟丝密散，雾缕全消。只淋漓一阵，水涨三篙。是熟扁舟者也，疏篷外、烟柳条条。关情在，家鸣涧鹤，声出小红桥。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "苏幕遮 焚香",
	"paragraphs": "院宇深，云鬟小。风案尘消，更把炉烟袅。三沐三熏时最好。篆怕风嘘，帘下银钩早。玉漏迟，铜壶杳。郁郁葱葱，一缕情多少。记得鸳鸯衾惯抱。午梦醒时，细细添龙脑。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "桃源忆故人 怀人",
	"paragraphs": "青山送远红桥别。往事何堪细说。懊恼鹧鸪啼彻。况是花时节。离肠九转无时歇。江上锦鳞旷绝。教喻愁心千迭。惟有窗前月。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "清平乐 其一 送友",
	"paragraphs": "晓风残月。无那人将别。三迭阳关歌未阕。哑哑栖鸟唤客。花前尽此离樽。愁多怕断花魂。珍重布帆无恙，赠君惟有青春。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "清平乐 其二",
	"paragraphs": "青山一路。历历烟迷树。握手旗亭莺解语。代把离情细诉。寄书好趁鱼肥。有人遥夜相思。生怕腰肢瘦损，缄愁莫忌当归。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "烛影摇红 话别",
	"paragraphs": "锦缆牵情，芳樽怕唱骊歌曲。一天风雨送将归，极浦湘裙绿。堤畔谁催华毂，真碾破、离愁万斛。胡天雁到，江渚潮生，迟君寸牍。渺渺浮踪，几时共剪西窗烛。琵琶江山笛楼中，直恁欢情促。往事题襟不复要，花前独酌。月下孤吟，相思更续。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "最高楼 即景",
	"paragraphs": "江漠漠，双塔露孤峰。倒射夕阳红。疏篷晚弄人争渡，远树烟生鸟唤风。这遥情，沙渚外，笛声中。切莫向、棂头辜负酒。切莫向、岸头辜负柳。浪掷了，总成功。闲话种桃寻道士，安排佣菜学英雄。近黄昏，钟初动，月如弓。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "好事近 送人征军",
	"paragraphs": "细柳汉家营，帐下健儿召募。画角严城动也，正军符远戍。单衣短后请长缨，目早无胡虏。安排上马贼，更下马露布。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "三字令",
	"paragraphs": "灯焰悄。夜迢迢。弄玉箫。凉意凑，酒痕销。入乡愁，增旅思，月儿高。红豆冷，故关遥。人落落，鸡嘐嘐。祖生鞭，士行甓，真吾曹。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "多丽 登水际竹邀楼有感",
	"paragraphs": "好江山，相逢一笑开颜。正落日、樵兄渔弟，歌声流出溪湾。林擒无力红艇小，野簖初收白鹭闲。明月不来，沧波无极，尊前莫漫唱阳关。门楼外，山形依旧，独鹤几时还。空留得，白云天末，黄石人间。我本是、去年崔护，经秋饱看烟鬟。题诗笔、蘸峨眉翠，斸药苔、欺竹泪斑。沙嘴捞虾，殿头扑蝶，并将心事付孤鸿。一层土、斜阳独倚，身世况多艰。悔不似，模棱老子，生成痴顽。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "临江仙",
	"paragraphs": "负手寻访芳草岸，榕阴渔父垂纶。孤竿影瘦水成纹。不关身外事，忌却眼前春。一袭羊裘滩七里，神仙佳婿前因。有时沽酒斫银鳞。放歌江上月，醉卧陇头云。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "十六字令",
	"paragraphs": "寒。日薄云轻午梦残。无人管，花影上栏干。",
	"id": "36abefb6-b43d-3d72-98ca-eae1beeb488f"
}, {
	"author": "吴嘉谟",
	"title": "江南好 饯春",
	"paragraphs": "春将晚，梁燕语呢喃。白粉檐前新竹活，绿阴墙脚小眠酣。樊尾月当蚕。",
	"id": "36abefb6-b43d-3d72-98ca-eae1beeb488f"
}, {
	"author": "冯明权",
	"title": "金缕曲 其一 漪园话旧",
	"paragraphs": "谁在花间语。是枝头黄鸟多情，婉留人去。最恼兹依依杨柳，迎送画桥归路。无可奈何离诗侣。骊唱一声歌去也，但纷纷走马随飞絮。对斜阳，白云暮。漪园毕竟桃源处。尚依然桥护红阑，峰回绿树。难得重来游钓地，今日相逢旧雨。到止舫行行且住。夺席联吟诗意足，呼奚童收拾锦囊句。兴将尽，敛茶具。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "金缕曲 其二 原调赠老渔翁",
	"paragraphs": "何处惊人语。莫非是溪上渔翁，放歌前去。唱一声天涯芳草，不尽桃源仙路。太苍茫伊谁伴侣。唤起黄莺枝上啼，叫夕阳挂住堤边絮。且勾留，行将暮。止舫端的饮酒处。胡为乎骚客词人，茶烟云树。走遍名园无是好，好与联吟话雨。此间乐正堪小住。饱啖馒头行复止，恨那时却少留春句。呼明月，添诗具。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "明月逐人来 寄和明斋",
	"paragraphs": "沪江风月。词场半是滑稽滑。衣香扇影，莼园四达。目尽花间豁。惜黄鸟啼声涩。我辈诗狂，却与此风割席。槎溪上俗尘尽拨。古漪园里，好景催人急。送入樵歌渔笛。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "如梦令 其一 酒楼怀友",
	"paragraphs": "何处白云封禁。何处幽滑佳荫。杯酒待知音，相待知音趣甚。且饮。且饮。来否由他一任。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "如梦令 其二",
	"paragraphs": "戴笠乘车何弃。半语片言何寄。容易把拳猜，不易故人共萃。已醉。已醉。醉到酩酊返辔。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "临江仙 渔翁倚橘厂贺钱公墨宾缔婚金陵，寄和原词",
	"paragraphs": "莲炬锦辉联，淑女娟娟，公子翩翩。玉炉五色瑞生烟。交杯缔好，携着手，指头尖。且慢战功夸白下，俗尘不动微纤。盟词两表愿心坚。平权相爱日，偕老共和天。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "蝶恋花 感怀",
	"paragraphs": "秋去春残孰醉醒。流水滔滔，总是难平定。还不如槐南余兴。分明情绪梦中应。治乱兴亡无凭证。时势英雄，造就或相称。管甚前途庭和径。山河自古至今互。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "报皇恩 相约观荷",
	"paragraphs": "唱和感知音，漪园几到。报道池荷又开好。同游有兴，旧恨新愁可了。且待星期日，趁风晓。相慰离情，三厂共道。领略芬芳期岂杳。蜻蜓菡萏，也是枝头好鸟。问谁多日赏，主人老。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "浪淘沙 夏日怀人，和韵王君渭生初夏怀人",
	"paragraphs": "暑气逼层阴。镇烦心。约凉荷畔好吟沉。何处花香人语静，午梦常寻。云树暮烟深。好鸟幽禽。枝头果否是知音。婉转一声飞去也，传语无禁。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "好事近 赠孟兰先生",
	"paragraphs": "数载证交情，爱我惟公最笃。管鲍岂成往事，敢一谈心曲。明知然诺重千金，季布可相续。何事却难早语，得陇羞言蜀。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "西江月 诟世两阕 其一",
	"paragraphs": "不中不西衣履，非僧非道头颅。共和岂是共糊涂。尽管自由好恶。党派纷纷易组，国家亟亟难扶。超然混合竞前途。入主出奴陈腐。",
	"id": "9d48e70f-e451-3b30-aaba-a62a18f99767"
}, {
	"author": "冯明权",
	"title": "西江月 其二",
	"paragraphs": "国势已成累卵，人才未见雄图。中华民国口头呼。还说时光过渡。生怕山河分剖，何须囊橐盈敷。民穷财尽血流枯。毕竟走头无路。",
	"id": "9d48e70f-e451-3b30-aaba-a62a18f99767"
}, {
	"author": "李倜渔",
	"title": "辊绣球 其一 漪园话旧尾声",
	"paragraphs": "飞鸟倦知还，正云树斜阳催暮。最难堪处。河梁分手，旋车言迈，星星灯火，六街无数。诗句壁题如许。可曾有碧纱笼护。遥知吾友，漪园重到，把风流事，多应偏向，故人追诉。",
	"id": "7a28e140-b9d9-3519-b101-d2507d3e7307"
}, {
	"author": "李倜渔",
	"title": "辊绣球 其二 寄赠了橘二厂",
	"paragraphs": "联罢漪园吟，止舫里行行将暮。主人情重，挽留且坐，呼奚童去，馒首膏酒，一盘无数。既饱老饕又醉，从兹别离情谁护。幸随鹃侣，夕阳飞渡，到浦江上，还将住酒，话楼重诉。",
	"id": "7a28e140-b9d9-3519-b101-d2507d3e7307"
}, {
	"author": "程千帆",
	"title": "浣溪沙 其一 己巳仲冬悼昭琛",
	"paragraphs": "朔气玄云断月明。忆君今夕倍伤情。无多老泪一纵横。碎玉岂缘天偶醉，绕枝空怅鹊频惊。蕙兰凋尽只芜城。",
	"id": "8341dd60-cee8-3cc2-866e-89a1a7a4e33e"
}, {
	"author": "程千帆",
	"title": "浣溪沙 其二",
	"paragraphs": "弱息寻仙竟未还。慈亲犹自念衣单。未名湖水不胜寒。四顾纵销金屈戌，九重谁解玉连环。旅魂归梦总辛酸。",
	"id": "8341dd60-cee8-3cc2-866e-89a1a7a4e33e"
}, {
	"author": "邓均吾",
	"title": "金缕曲 游狮子峰",
	"paragraphs": "决眦入归鸟。立狮蜂、松林涛静，犹闻清啸。迦叶西来趺坐处，锦石秋花红袅。问可有、谪仙人到。天际芙蓉青不断，尽苍苍、莽莽归残照。且收作，卧游稿。思深兴极忧心悄。望神州、几时剪却，当关虎豹。我与斯人非楚越，忍看燎原小草。但挽得、天河水倒。涤荡中原安衽席，纵吾庐、独破何须道。今古意，山灵晓。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "踏莎行",
	"paragraphs": "虫语墙根，月窥帘缝。银河淡淡疏星动。此时此境静无眠，漏移渐觉荒鸡动。屈子怀沙，接舆歌凤。千秋感激知何用。半生生计且随缘，任他人作牵情梦。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "望江南",
	"paragraphs": "江南望，何处最堪怜。十丈软红黄歇浦，一篙春水半淞园。歌舞艳阳天。啼鸟怨，万柳竹堂烟。商女不知亡国恨，行人空赋黍离篇。梦醒落花前。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "解佩 用锡卿韵",
	"paragraphs": "薛涛井上，武乡祠畔，叹蓬飞又落径行处。故国重游，空极目暮云烟树。更那堪声声杜宇。神州如梦，清愁无数，渺沧江有谁呼渡。步履行吟，似飘泊西南杜甫。背斜阳漫寻归路。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "八声甘州 营州客寄，岁暮天寒，偶发凌空遐想，依谱填词，聊以破寂。若谓强学雕虫，妄冀附庸风雅，则殊非我意也已。三十七年元月三日，成均识",
	"paragraphs": "振摩空健翮，逐飙车，飞度阆风巅。俯落矶葱岭，北冥南极，一气苍然。不辨齐州九点，云断太华莲。独有西颓日，灼灼孤圆。我欲陈词阊阖，问群星世界，灿丽诸天。何日扫除妖雾，神州大地尽朝晖。天无语，且回归冀，破碎河山。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "水龙吟",
	"paragraphs": "那知别未经年，情怀懒似三眠柳。岂无膏沐，谁为容悦，任他蓬首。莲擘心孤，丝抽茧独，不辞清瘦。纵信托宾鸿，离愁难寄，望断夕阳烟岫。记得秋庭延伫，笑双星隔河厮守。坠欢如梦，流光如水，醉人如酒。雪冷千山，霜凋万木，岁寒今又。愿天涯早早归来，莫负故园菘韭。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "南浦 得友人消息",
	"paragraphs": "三山雾锁，料今生难再觅云踪。底事停云伫望，辗转托鳞鸿。往事已随流水，又谁期飞落梦魂中。似一痕残月，乍窥帘幕，惹得客愁浓。十载分飞劳燕，更天涯两地飘蓬。故国不堪回首，辛苦万方同。为问哀蝉身世，也应知憔悴对西风。共寸心千里，高楼月断雨余虹。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "水调歌头 寄内",
	"paragraphs": "挂香中秋夜，千里素辉溶。如此好天良夜，翻在别离中。遥想故园今昔，开得嫦娥镜闸，孤影叹飞蓬。有恨啼红烛，无语寄西风。相望处，山叠叠，水重重。衣宽带剩，天涯辛苦万方同。衣上雨痕尘涴，枕上泪痕冰透，一一记离悰。但愿云间月，长照异乡人。",
	"id": "941e34e6-8476-38ef-8c9e-830d40254b15"
}, {
	"author": "邓均吾",
	"title": "满江红 怀人",
	"paragraphs": "斗室宵寒，谁与共、一灯青透。思往事、明月西沉，漫天飞雨。凤泊鸾飘关塞远，教人怕听伊凉奏。问几时、剪烛话巴山，残更漏。笺叠翠，簪花秀。歌水调，盘珠走。尽聪明冰雪，命同蒲柳。未免有情宁遗此，讵能无忆以今后。愿人天、共鉴此心期，三生友。",
	"id": "941e34e6-8476-38ef-8c9e-830d40254b15"
}, {
	"author": "潘顺卿",
	"title": "一剪梅",
	"paragraphs": "漓水东流。流到鸳江有意不。水上客情何似也，醒是閒愁。梦是离愁。他日妆楼。笑口开时恨始休。此日酒杯浇不得，绉是眉头。酸是心头。",
	"id": "42b36629-5f02-3881-a6b8-68da79cb9a06"
}, {
	"author": "潘顺卿",
	"title": "绝句三首 其一",
	"paragraphs": "夜来愁听杜鹃声，孤灯独对最伤神。痴心两地同相忆，千里相望梦不成。",
	"id": "42b36629-5f02-3881-a6b8-68da79cb9a06"
}, {
	"author": "潘顺卿",
	"title": "绝句三首 其二",
	"paragraphs": "整顿寒衣欲寄夫，未知夫亦断肠无。一线一针肠一断，秋风过雁落东吴。",
	"id": "42b36629-5f02-3881-a6b8-68da79cb9a06"
}, {
	"author": "潘顺卿",
	"title": "绝句三首 其三",
	"paragraphs": "万点秋光上画屏，隔墙环佩响冬丁。心中自有伤心事，岂独伤心是小青。",
	"id": "42b36629-5f02-3881-a6b8-68da79cb9a06"
}, {
	"author": "张其锽",
	"title": "和柔君绝句二首 其一",
	"paragraphs": "湖海飘摇日似年，相思两地尚依然。壮心自笑成何事，惭愧佳人寄锦笺。",
	"id": "53a35189-bc70-3b64-b7a1-0b911b494c6c"
}, {
	"author": "张其锽",
	"title": "和柔君绝句二首 其二",
	"paragraphs": "珍重新诗附远书，灯前一读一踌躇。泪痕沾透回文锦，寄与妆台辩得无？",
	"id": "53a35189-bc70-3b64-b7a1-0b911b494c6c"
}, {
	"author": "张其锽",
	"title": "念奴娇",
	"paragraphs": "客中滋味总无赖，费尽思量消遣。酒淡愁浓，翻酿就、蓦里相思一点。目断春波，刚流还涨，比离情深浅。更堪风雨，夜来添得人倦。默想身世遭逢，纵子虚能赋，应无扬监。久病相如，看药炉、瘦尽镜中春脸。留得团圆，便著书终老，穷愁未厌。酒尊空否，鹴裘待我归典。",
	"id": "53a35189-bc70-3b64-b7a1-0b911b494c6c"
}, {
	"author": "张其锽",
	"title": "菩萨蛮",
	"paragraphs": "此行那是真离别。归期不过三圆月。无奈是相思。心头总不离。兰闺清不睡。料得同滋味。点滴记分明。归时较重轻。",
	"id": "53a35189-bc70-3b64-b7a1-0b911b494c6c"
}, {
	"author": "张其锽",
	"title": "西江月 其一 甲辰元日试笔",
	"paragraphs": "并茂北堂萱草，联芳棠棣之华。瑟琴和乐庆宜家。清福向天多谢。天马自然飞跃，云龙总是腾拿。蜚声杏花独探花。方信文章有价。",
	"id": "53a35189-bc70-3b64-b7a1-0b911b494c6c"
}, {
	"author": "张其锽",
	"title": "西江月 其二 乙巳元日试笔",
	"paragraphs": "去岁鹏程发轫，今年骥足飞行。莱衣毛檄慰慈亲。指日手权方印。兄弟棣棠昌茂，室家琴瑟和平。重重喜事更添丁。堂上含饴安庆。",
	"id": "53a35189-bc70-3b64-b7a1-0b911b494c6c"
}, {
	"author": "张其锽",
	"title": "蝶恋花 寄怀伯莹，且慨时也",
	"paragraphs": "历遍燕齐多少路。祗有离情，到处随侬去。小立芳庭看舞絮。愁心过了春申浦。城外青芜云外树。望尽中原，无地留人住。时鸟乱啼春易暮。晚阴更酿风和雨。",
	"id": "53a35189-bc70-3b64-b7a1-0b911b494c6c"
}, {
	"author": "王彦行",
	"title": "浣溪沙 其一 入春以来，蔬畦、蜕园频叠此词至十馀解，依韵和寄",
	"paragraphs": "昔梦凄迷月坠烟。梦回清景展吟边。高花映烛曙霞天。谢病绳床闲有味，酣春彩笔老逾妍。风流谁似两词仙。",
	"id": "d3e2373e-0463-3b5b-9768-11b34532a432"
}, {
	"author": "王彦行",
	"title": "浣溪沙 其二 蔬畦病起，芒种后一日，招同蜕园、太闲午饮市楼，归用前韵",
	"paragraphs": "丈室销凝石鼎烟。词心款曲翠尊边。全祛午倦熟梅天。谁信多生文字障，还赢一顷笑谈炎。市人休道望如仙。",
	"id": "d3e2373e-0463-3b5b-9768-11b34532a432"
}, {
	"author": "王彦行",
	"title": "浣溪沙 其三 哭蔬畦翁，用前岁韵",
	"paragraphs": "载酒簪裾散似烟。江楼风物落谁边。过车恻恻熟梅天。茆屋愧誉鸱吻丽，花塍忍忆凤仪妍。魂归还傍缟衣仙。",
	"id": "d3e2373e-0463-3b5b-9768-11b34532a432"
}, {
	"author": "王彦行",
	"title": "浣溪沙 其四 竹间别十馀年，近有书与松峰，媵以新制，兼及鄙况，次韵报之",
	"paragraphs": "聚散随风扬柳绵。明湖依旧领词仙。精庐楠竹想参天。矮纸庄书犹密字，么弦愁抚已遐年。轮囷肝胆更神全。",
	"id": "d3e2373e-0463-3b5b-9768-11b34532a432"
}, {
	"author": "王彦行",
	"title": "浣溪沙 其五 予旅沪五十年，羸疾佣书，未尝一游西湖。玄叟频示湖墅近作，意有所感，仍叠前韵却寄",
	"paragraphs": "咫尺湖山望窅绵。了知叔夜骨非仙。清游缘分信关天。医技早穷苏老病，书淫还靳送残年。君看世法那为全。",
	"id": "d3e2373e-0463-3b5b-9768-11b34532a432"
}, {
	"author": "王彦行",
	"title": "浣溪沙 其六 又答玄叟",
	"paragraphs": "缱绻词心丽似绵。湖船容与漫疑仙。萧闲小靳亦由天。后辈谁知张子野，新声还待李龟年。江南好景记应全。",
	"id": "d3e2373e-0463-3b5b-9768-11b34532a432"
}, {
	"author": "王彦行",
	"title": "浣溪沙 其七 大雪三日，用玄叟韵",
	"paragraphs": "坏衲新装廿两棉。忍寒赋学小游仙。光明境界四禅天。且喜炎氛销盾日，伫看积稔话尧年。淡茶粗饭漫求全。",
	"id": "d3e2373e-0463-3b5b-9768-11b34532a432"
}, {
	"author": "王彦行",
	"title": "浣溪沙 其八",
	"paragraphs": "缟瓦遥望软胜棉。琼楼环拥迓群仙。玉龙鳞甲正弥天。酬句恰宜歌小令，围垆聊自遣凋年。底须一醉乐才全。",
	"id": "d3e2373e-0463-3b5b-9768-11b34532a432"
}, {
	"author": "吴佩孚",
	"title": "失题",
	"paragraphs": "民国军人皆紫袍，为何不与民分劳？玉杯饮尽千家血，红烛烧残万姓膏。天泪落时人泪落，歌声高处哭声高。逢人都道民生苦，苦害生灵是尔曹！",
	"id": "ab06e53c-a31f-38cb-b0fa-1e403d0599b1"
}, {
	"author": "吴佩孚",
	"title": "感怀",
	"paragraphs": "万山拱极一峰高，遁迹何心仗节旄。望月空馀落花句，题诗寄咏猗兰操。江湖秋水人何处，霖雨苍生气倍豪。笑视吴钩自搔首，前途恐有未芟蒿。",
	"id": "ab06e53c-a31f-38cb-b0fa-1e403d0599b1"
}, {
	"author": "吴佩孚",
	"title": "失题",
	"paragraphs": "竹阳城外有高台，把酒登临曙色开。蜀陇云山皆北向，巴渝风雨自东来。锦帆终古天涯去，春色无端地底回。到此我思廿八将，谁为呼取尽余杯？",
	"id": "ab06e53c-a31f-38cb-b0fa-1e403d0599b1"
}, {
	"author": "吴佩孚",
	"title": "赠刘存基",
	"paragraphs": "方寸纠纷俗累萦，无端怅触笔花生。人因落魄寻知己，诗写牢愁见性情。洛水梦回千里曲，蜀山登断一钩轻。枕边莫恼鹃声恶，催起刘郎趁早行。",
	"id": "ab06e53c-a31f-38cb-b0fa-1e403d0599b1"
}, {
	"author": "吴佩孚",
	"title": "游绥定凤凰山",
	"paragraphs": "英雄处处出人头，又上高峰作壮游。满眼苍生归掌握，数堆疑冢感荒邱。萧萧木叶传边警，点点梅花为我愁。休到昆崙山上望，中原王气不胜秋。",
	"id": "ab06e53c-a31f-38cb-b0fa-1e403d0599b1"
}, {
	"author": "吴佩孚",
	"title": "黄州早春登城",
	"paragraphs": "两字功名百战哀，江山无改此登台。举杯独酌看周易，樊口江鱼下酒来。",
	"id": "ab06e53c-a31f-38cb-b0fa-1e403d0599b1"
}, {
	"author": "胡怀琛",
	"title": "罗敷媚 其一",
	"paragraphs": "分明是个伤心地，蔓草芳郊。野水横桥。深浅春愁比暮潮。离怀困懒何消说，花也神焦。柳也魂消。一角斜阳更没聊。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "罗敷媚 其二 夜雨",
	"paragraphs": "芭蕉叶上宵来雨，已算凄清。不彀凄清。添个寒蛩抵死鸣。纸窗竹簟人无睡，坐到天明。听到天明。愁与秋潮一样平。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "采桑子 倦鹤有是词，题曰：新移居跑马厅畔，闻之居人，旧为吴中费某藏娇之所，词以记之。余居与倦鹤相近，依调赓和",
	"paragraphs": "天生似个风流地，昔作香窝。今又吟窝。占领春愁孰最多。喃喃赓和真多事，藏艳由他。觅句由他。要我邻家管什么。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "贺新郎 秋日贺大雄结婚",
	"paragraphs": "江上新凉早。数韶光双星七夕，匆匆过了。疏雨淡烟秋气爽，开遍芙蕖红小。卜佳期这时刚好。别样风流谁得似，自由花总比寻常妙。知几生，修得到。画眉旧事休夸道。他早把庸脂俗粉，一齐除扫。潇洒风神天造就，贝阙珠宫应少。更莫说人间才貌。笑我填词为尔贺，愿月圆花好人偕老。持金樽，劝君倒。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "罗敷媚",
	"paragraphs": "新凉逼得疏灯淡，病体无聊。短鬓先凋。眉上愁痕怎样消。更堪触起年时事，便过今宵。奈又明朝。历历心头子午潮。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "临江仙 艳词一首，别有寄托，非有所指也",
	"paragraphs": "秋水不嫌明镜隔，薄罗照见凝脂。碧栏外夕阳时。逗人回首处，此意没人知。密语应防鹦鹉觉，私书又费猜疑。强传消息在双眉。非关侬嫁早，祗恨见君迟。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "太常引 题大雄丹斧合译茉莉小传",
	"paragraphs": "填胸哀乐总难分。何处说仇恩。目断海天云。寄托在西方美人。茶花谢了，莫问迦茵。大笔擅传神。艳魄与英魂。都化作墨痕泪痕。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "栏杆万里心 其一",
	"paragraphs": "萧萧衰柳点残秋。淡淡斜阳上画楼。有客凭栏忆远游。上眉头。半是新愁半旧愁。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "栏杆万里心 其二",
	"paragraphs": "西风凉煞水红花。一点灯光透碧纱。轻寒恻恻晚来加。莽天涯。何处衷怀诉与他。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "浣溪纱 夜雨",
	"paragraphs": "有个愁人睡不牢。芭蕉风雨夜潇潇。新凉如水一灯摇。往事悲欢都过了，管他哀乐到明朝。只难消受是今宵。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "浣溪沙 答莼农",
	"paragraphs": "问我缘何不做词。今将心事告君知。非关偷懒故装痴。愁绪绵绵情絮絮，斜风片片雨丝丝。原来最怕说相思。",
	"id": "ef0eaa96-2c5d-36d2-a9ad-774ac1abef23"
}, {
	"author": "胡怀琛",
	"title": "柳梢青",
	"paragraphs": "君自优游。廉州手腕，石谷风流。一派溪山，半天风雨，笔底全收。烟岚云树扁舟。点在我，团扇扇头。溽暑都消，纤尘不染，无限清幽。",
	"id": "ef0eaa96-2c5d-36d2-a9ad-774ac1abef23"
}, {
	"author": "顾保瑢",
	"title": "虞美人 谒月下老人祠",
	"paragraphs": "天下有情成眷属。愿已平生足。今朝未免似含羞。私与檀郎同拜祝温柔。相传此老钟情特。好合凭神力。痴心儿女古来多。更愿同携共浴爱河波。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "减兰 游湖与外子同作",
	"paragraphs": "烟波浩渺。十里西湖春色好。浅缘深红。映入楼台倒影中。扁舟一叶。相将笑荡中流楫。日暮风寒。半臂凉生翠袖单。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "少年游 为春航题名小青墓作，用虑尊韵",
	"paragraphs": "孤山一角瘗芳魂。凭吊独伤神。悦己谁容，知音难觅，同是可怜人。凭谁演出凄凉影，颦笑竟成真。似梦情怀，如花颜色，倘或再来身。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "一痕沙 题武林同游照片，和外子韵",
	"paragraphs": "情愿此间乐死。说甚我非彼是。结伴笑谈余。语音殊。人影珠穿一串。闲步六条桥畔。临水更登山。几时还。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "浣溪纱 题西泠雅集照片，和外子韵",
	"paragraphs": "闻说西泠系我思。名流咸集各无差。湖山不恨到来迟。香径燕泥飞片片，碧栏蝶粉染丝丝。清明已过落花时。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "减字木兰花 题三潭泛舟照片，和外子韵",
	"paragraphs": "双双并坐。更有二郎人一个。荡桨推篙。容与中流傍小桥。相偕游侣。柳郑姚王都自许。大好湖波。摄住图中莫放他。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "罗敷媚 题清波弄影照片，步外子韵",
	"paragraphs": "水光照见人如玉，绝代仙姿。绝顶书痴。借影清波慰所思。无端添上人三两，蓦地相期。竟不分离。傍着栏干竞笑嬉。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "虞美人 佩宜以玉照见赠，小词答之",
	"paragraphs": "飞来一幅惊鸿影。渴念都消尽。湖山犹记晚妆迟。仿佛殷勤旅舍夜谈时。不堪自抚尘容貌。愧泛琼瑶报。那番嫩约要重寻。无恙秋风扫径待君临。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "临江仙 其一 浮海槛检诗图题辞",
	"paragraphs": "曾忆西湖双泛棹，水光山色同妍。诗情画意万千千。愧无佳句就，辜负艳阳天。那种耐人寻味处，揽衣促膝相牵。戏猜迷韵教他拈。个中人领得，此境不能传。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "临江仙 其二",
	"paragraphs": "篷底别饶清课韵，人间无此安便。输君斯意剧缠绵。双双人唤出，疑是小神仙。令我生生生羡煞，展图一笑嫣然。湖山与尔倘前缘。将诗来献佛，参透有情禅。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "蝶恋花 题张花魂、顾蝶影伉俪之花魂蝶影图",
	"paragraphs": "蝴蝶双飞花解语。妙笔传来，巧绘同心侣。傍着栏干穿复度。月明应被嫦娥妒。慧福多由天付与。蕴酿温存，两两清如许。不解人间离别绪。非痴非醉添娇妩。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "十六字令 其一 题刘筱墅沙湖烟波钓月图",
	"paragraphs": "烟。万顷沙湖一钓船。天边月，双照玉人妍。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "十六字令 其二",
	"paragraphs": "波。举酒相邀尔我他。宵深矣，归棹理渔蓑。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "十六字令 其三",
	"paragraphs": "图。对影闻声似可呼。烟波里，人月两模糊。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "虞美人 题浮梅再泛图",
	"paragraphs": "花光明媚波光绿。西子游重续。湖山依旧笑相迎。管甚沧桑劫换景全更。姚王韵事追黄顾。嘉偶人争妒。倘教岁岁放兰舟。数到浮梅几泛最风流。",
	"id": "bb45968b-9ef2-33d9-9975-38ef37290663"
}, {
	"author": "顾保瑢",
	"title": "点绛唇",
	"paragraphs": "重叠萧疏，深黄浅白繁英遍。芳姿徐玩。一种寒香远。似此欢娱，有酒频频劝。休轻羡。月圆花满。相对人如愿。",
	"id": "bb45968b-9ef2-33d9-9975-38ef37290663"
}, {
	"author": "冯友兰",
	"title": "满江红 西南联合大学校歌",
	"paragraphs": "万里长征，辞却了、五朝宫阙。暂驻足、衡山湘水，又成离别。绝徼移栽桢干质，九州洒遍黎元血。尽笳吹、弦诵在山城，情弥切。千秋耻，终当雪。中兴业，须人杰。便一成三户，壮怀难折。多难殷忧新国运，动心忍性希前哲。待驱除、仇寇复神京，还燕碣。",
	"id": "396f766d-e0e4-3331-b477-0c7dc67001ce"
}, {
	"author": "冯友兰",
	"title": "蝶恋花 游仙",
	"paragraphs": "织女当机方织布。惊喜牛郎，千里来相顾。七夕未到来何骤。鹊桥未架怎生渡。你是只在灵霄住。不晓人间，革命风雷怒。工人修了成昆路。停车就在咱们处。",
	"id": "396f766d-e0e4-3331-b477-0c7dc67001ce"
}, {
	"author": "冯友兰",
	"title": "忆秦娥 其一 娄山关",
	"paragraphs": "思前烈。长空还照当时月。当时月。群峰围拱，流水呜咽。英雄壮志真如铁。雄关越了又重越。又重越。铁兵钢轨，红军碧血。",
	"id": "396f766d-e0e4-3331-b477-0c7dc67001ce"
}, {
	"author": "冯友兰",
	"title": "忆秦娥 其二 遵义会议会址",
	"paragraphs": "红旗耀。丰乐桥上红军到。红军到。绅粮在叫，乾人在笑。龙山一会树旗纛。乾坤从此换新貌。换新貌。亚洲在斗，非洲在闹。",
	"id": "396f766d-e0e4-3331-b477-0c7dc67001ce"
}, {
	"author": "冯友兰",
	"title": "沁园春 四川参观",
	"paragraphs": "壮丽山川，千里巴蜀，一月游踪。见斗天斗地，昂扬意气，忘劳忘我，宏阔心胸。大渡河边，渣滓洞里，巨笔都题乐在中。移山业，都耻为智叟，勇为愚公。红军故道新工。有三十年诗史交融。想遵义会开，群尊北斗，娄山关越，词唱西风。战胜冬寒，赢得春到，万水奔流尽向东。好形势，要直追急起，学向工农。",
	"id": "396f766d-e0e4-3331-b477-0c7dc67001ce"
}, {
	"author": "徐谦",
	"title": "浪淘沙 风夕怀茜玉",
	"paragraphs": "十万射潮弓。竟夕汹汹。寒风挟雨入帘栊。为底恼人声阵阵，铁马丁东。极目望长空。月影朦胧。残灯无焰短擎红。争奈夜寒人不寐，樽酒谁同。",
	"id": "7c69946c-20c5-3c34-adc1-97f80be8d0ce"
}, {
	"author": "徐谦",
	"title": "浣溪沙 有感",
	"paragraphs": "薄酒当茶复一中。酒醒恰听五更钟。此时情境与谁同。愁似海风吹不断，心如江月照还空。无情天地有情侬。",
	"id": "7c69946c-20c5-3c34-adc1-97f80be8d0ce"
}, {
	"author": "徐谦",
	"title": "自度腔",
	"paragraphs": "山望高，水望低。人间何处不岖崎。庄周论物齐。我往东，你往西。人心何事不差池。杨朱泣路歧。",
	"id": "7c69946c-20c5-3c34-adc1-97f80be8d0ce"
}, {
	"author": "徐谦",
	"title": "水调歌头 海行",
	"paragraphs": "帐饮达明发，晓月送行舟。海天极目寥廓，泛宅脱羁囚。白浪澜翻如雪，万里乘风一瞥，去住任波流。清夜更闻乐，起舞未应休。往来客，今古恨，为谁留。不须回首，人生禁得几番愁。痛惜山河破碎，积我胸中孤愤，誓与补金瓯。寂寞凭栏处，何自遣离忧。",
	"id": "7c69946c-20c5-3c34-adc1-97f80be8d0ce"
}, {
	"author": "徐谦",
	"title": "望江南 鸟语",
	"paragraphs": "云乍起，烟海碧微茫。人倚栏杆春未老，一株银橘满山香。鸟语弄笙簧。声百啭，无复协宫商。争似野花饶野趣，好将新意谱新腔。投老惯蛮荒。",
	"id": "7c69946c-20c5-3c34-adc1-97f80be8d0ce"
}, {
	"author": "徐谦",
	"title": "蝶恋花 其一",
	"paragraphs": "柔肠宛转情如许。咫尺天涯，一倍含辛苦。空阶玉立可怜生，凝眸幽怨浑如诉。早托微波达诚素。渺渺余怀，青鸟难传语。丁宁记取月生明，枕边暗泣销魂处。",
	"id": "7c69946c-20c5-3c34-adc1-97f80be8d0ce"
}, {
	"author": "徐谦",
	"title": "蝶恋花 其二",
	"paragraphs": "浇风晚近谁唐许。作茧残身，春蚕徒自苦。思量惟可与言情，寸衷未敢从头诉。真诚一点为原素。之死靡他，天日非虚语。此生形影愿无违，襟裾永及君同处。",
	"id": "7c69946c-20c5-3c34-adc1-97f80be8d0ce"
}, {
	"author": "徐谦",
	"title": "蝶恋花 其三",
	"paragraphs": "密意浓情深几许。好事多磨，回忆倍辛苦。人间惟愿月常圆，闲愁幽怨何须诉。蛮笺未足传心素。漫道多情，都是销魂语。银缸拨尽未成眠，应怜汗湿香襦处。",
	"id": "7c69946c-20c5-3c34-adc1-97f80be8d0ce"
}, {
	"author": "姚光",
	"title": "蝶恋花 冬夜有感",
	"paragraphs": "秋去冬来冬又暮。明月宵深，满腹愁如絮。寂寞自烧香一炷。荒鸡喔喔天将曙。独坐危楼无一语。烛扉更阑，有恨将谁诉。霜重天寒何处去。数声雁向林间度。",
	"id": "fc4c2e8d-2505-328e-b3fb-68fec656cb29"
}, {
	"author": "姚光",
	"title": "字字双 冬夜闻胡笳",
	"paragraphs": "夜色朦胧阑复阑。窗外星月残复残。露下无声寒复寒。胡笳四起酸复酸。",
	"id": "fc4c2e8d-2505-328e-b3fb-68fec656cb29"
}, {
	"author": "姚光",
	"title": "如梦令 湖上春归",
	"paragraphs": "红瘦绿肥春去。为问春归何处。春奈不回头，剩了满天飞絮。无绪。无绪。更听声声杜宇。",
	"id": "fc4c2e8d-2505-328e-b3fb-68fec656cb29"
}, {
	"author": "姚光",
	"title": "望江南 夏夜",
	"paragraphs": "夏天好，最好夜迟迟。斗转参横殊不觉，小楼坐到月沉时。倚枕独吟诗。",
	"id": "fc4c2e8d-2505-328e-b3fb-68fec656cb29"
}, {
	"author": "钱来苏",
	"title": "满江红 其一 用岳武穆韵",
	"paragraphs": "白草黄沙，征人去、秋光暗歇。登雁塞、战场凭吊，英雄余烈。磨剑横挥辽海水，弯弓仰射胡天月。忍艰危不改老臣心，歼仇切。洛阳道，花绽雪。乡里梦，如烟灭。问何时复我，九州无缺。献馘飞传西尾首，酬勋遍饮东条血。愿男儿策马踏扶桑，犁庭阙。",
	"id": "254ddb3c-786c-37ec-809e-2020c90e7f13"
}, {
	"author": "钱来苏",
	"title": "满江红 其二 即事",
	"paragraphs": "衡山楚望，毓灵奇、变化非常。晚赤霞、朝迎红日，气象堂堂。神龙起陆撼洞庭，天马飞空控大江。英杰出风雷护陇亩，系兴亡。笑独夫，墓穴藏。看平民，已上场。挥赤帜檄传，北漠南洋。推翻旧阀进劳农，解放中华援列邦。东风好，自由花遍地，领群芳。",
	"id": "254ddb3c-786c-37ec-809e-2020c90e7f13"
}, {
	"author": "黄驾白",
	"title": "浣溪沙 湖上漫兴",
	"paragraphs": "稳泛涟漪一棹轻。远山螺黛若为情。东风燕子又清明。曲岸孤亭回旧梦，小桥疏柳弄新晴。暮烟袅袅太寒生。",
	"id": "e41fa74e-3050-34f1-813e-4ea36325fa8f"
}, {
	"author": "黄驾白",
	"title": "鹧鸪天 初秋即景",
	"paragraphs": "楼宇参差悬碧空。卷帘人在画图中。盘旋戏鸽频频见，掩映牵牛点点红。院落静，淡烟笼。新凉天气喜微风。殷勤一片蝉声唱，老子婆娑兴不穷。",
	"id": "e41fa74e-3050-34f1-813e-4ea36325fa8f"
}, {
	"author": "黄驾白",
	"title": "临江仙 秋怀",
	"paragraphs": "早岁轩昂弥自负，壮怀直欲拿云。萋萋芳草送王孙。马蹄轻浪迹，鸿爪漫留痕。历劫余生嗟老朽，长年偃息衡门。无端风雨又黄昏。亲交凋谢尽，谁与共温存。",
	"id": "e41fa74e-3050-34f1-813e-4ea36325fa8f"
}, {
	"author": "黄驾白",
	"title": "浣溪沙 今年国庆，适值中秋，佳节团圞，万方同乐，纪兹盛况，辄复倚声。",
	"paragraphs": "淡淡银汉涌玉盘。人间天上共团圞。神州大陆正腾欢。一统山河欣在望，万端经纬蔚奇现。金瓯无缺壮瀛寰。",
	"id": "e41fa74e-3050-34f1-813e-4ea36325fa8f"
}, {
	"author": "黄驾白",
	"title": "临江仙",
	"paragraphs": "海上风光秋渐好，迎来丹桂飘香。淡烟疏雨近重阳。老残依旧在，世事几沧桑。五十余年如一梦，人间宠辱休惊。幸逢盛世继炎黄。但求完大业，千载共辉煌。",
	"id": "e41fa74e-3050-34f1-813e-4ea36325fa8f"
}, {
	"author": "黄驾白",
	"title": "踏莎行 古意",
	"paragraphs": "宝马难逢，香衾莫共。心如古井无波动。怪他暝色太匆匆，等闲又把斜阳送。细雨缝愁，孤灯煮梦。难忘临别称珍重。至今音信杳无凭，凤箫空自殷勤弄。",
	"id": "e41fa74e-3050-34f1-813e-4ea36325fa8f"
}, {
	"author": "黄驾白",
	"title": "浣溪沙 忆旧",
	"paragraphs": "病榻恹恹感万千。云烟过眼水流年。天涯芳草可人怜。绮思闲情留枕上，坠欢断梦逼灯前。黄昏微雨苦缠绵。",
	"id": "e41fa74e-3050-34f1-813e-4ea36325fa8f"
}, {
	"author": "陈配德",
	"title": "惜秋华",
	"paragraphs": "旧访仙源，误芳时，怯讯南云归雁。寄意故丛，销魂最怜秋晚。登楼乍豁吟眸，望海国、烟岚舒卷。深浅。话沧桑、泪波盈盈一线。指点。上林苑。问溟渤鲸牙，待教谁剪。零落尽、漫付与，几回肠断。东风奈不重来，碍倚阑、恨颦偷展。还劝。听啼鹃、武陵江岸。",
	"id": "18872e96-abf7-39e2-9678-67f350c37105"
}, {
	"author": "陈配德",
	"title": "东风第一枝 腊八前适新历改岁。用梅溪韵",
	"paragraphs": "腊鼓催年，霜钟警夜，青衫梦遍尘土。鬓华空换千尊，泪眼倦看万户。官梅驿柳，望不见、行人来处。听玉关、一曲销魂，啼损舞衣金缕。吟未定、渡河旧句。肠欲断、天涯情绪。漫悲酒黯生平，解惜岁寒俊侣。江山如此，待绡与、番番风雨。又误了隔岁归期，莫便塞鸿飞去。",
	"id": "18872e96-abf7-39e2-9678-67f350c37105"
}, {
	"author": "林梦周",
	"title": "菩萨蛮 病枕口占",
	"paragraphs": "却念天涯人共瘦。白袷衫新，合得腰围否。病讯莫教雁讯传，客归应在燕归后。更番风和雨。愁把落花数。春夜独醒时。思君君不知。",
	"id": "6650681f-a8ae-3bee-a88b-9a21a3031c5e"
}, {
	"author": "林梦周",
	"title": "一剪梅 外摆渡桥晚眺",
	"paragraphs": "软红尘隔碧栏桥。舟也逍遥。马也逍遥。依稀风景似前朝。有限春韶。无限笙韶。二分明月可怜宵。不见柳腰。只见柳条。即便是梦总魂销。莺语太娇。燕语太娇。",
	"id": "6650681f-a8ae-3bee-a88b-9a21a3031c5e"
}, {
	"author": "林梦周",
	"title": "临江仙 其一 咏昭君",
	"paragraphs": "一别汉家宫阙远，梦魂飞越秦关。丹青识得旧容颜。莫须爱惜，征戍几曾还。掖苑三千如玉貌，韶华虚度等闲。当时若不嫁呼韩。瑶台月下，带笑可相看。",
	"id": "6650681f-a8ae-3bee-a88b-9a21a3031c5e"
}, {
	"author": "林梦周",
	"title": "临江仙 其二",
	"paragraphs": "回首胭脂零落处，西流海水悲鸣。琵琶马上调难成。断丝枯木，犹自胜人情。枉说深恩同雨露，画师恁识倾城。悔无金赠误平生。君皇信重，始觉妾身轻。",
	"id": "6650681f-a8ae-3bee-a88b-9a21a3031c5e"
}, {
	"author": "刘海粟",
	"title": "水龙吟 题铁骨红梅图",
	"paragraphs": "直教身历冰霜，看来凡骨经全换。冻蛟危立，珊瑚冷挂，绛云烘暖。劲足神完，英华内蕴，风光流转。爱琅玡石鼓，毫端郁勃，本吾腕。迅见山花齐绽。醉琼卮、襟怀舒坦。乾坤纵览，朱颜共庆，异香同泛。三五添筹，腾天照海，六州同灿。正芳枝并倚，阳和转播，称平生愿。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "贺新郎 次韵答忼烈",
	"paragraphs": "笔势凌空起。似桑林、騞然中节，硎刀初试。试作扶摇鹏翮舞，来看九州红紫。正装点、好山好水。更泼龙香半圭墨，要苍龙、腾踔云光里。一挥就，快吾意。雁头声价罗家纸。许心期、琳琅词笔，天涯咫尺。唤起谪仙夸俊赏，发我豪情难止。问何日、归舟天际。春到江南诗料阔，愿一樽、相共从容耳。辞未毕，心先醉。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "水龙吟 题苍松图",
	"paragraphs": "擎天矗立苍茫，九州生气乾坤换。飞砂皲裂，惊雷夭矫，几番寒暖。错节盘根，虬枝针密，新机流转。喜今朝佳境，凌空横绝，掀髯笑，春来腕。犹恨欃枪未灭，舞鸡鸣、志坚胸坦。缚龙射虎，斩荆锄棘，乔松独健。云海翻澜，玉山争翠，万方光灿。映红旗一色，风神日异，遂千年愿。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "金缕曲 步韵和从碧词兄八十寿",
	"paragraphs": "浪迹天河外。数风流、非同小可，人称一怪。青埂峰前奇石古，历劫巍然不坏。人入世、曾经沧海。京洛缁衣尘尽染，显才华、赖有通灵在。凭一字，千金卖。江山无恙园林改。喜相看、朱颜绿鬓，八旬同届。小别于今过念稔，犹记米颠拜。忆往事、何须增慨。笔墨淋漓吾岂老，关难偿、不尽丹青债。身幸健，志高垲。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "水调歌头 答罗忼烈教授",
	"paragraphs": "雁札自天外，文字吐长虹。雍容一阕水调，绰有古人风。若问而今何似，快意回甘蔗境，真个乐天翁。座上客常满，不放酒樽空。添鹤算，闻鹊喜，未龙钟。笔歌墨舞，欣写胸次一轮红。商略平生画稿，开扩新来境界，留待后人宗。绝巘我能上，谈笑步衡嵩。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "水龙吟 题朱砂五松图",
	"paragraphs": "擎天五岳峰高，九州生气风雷换。云冈千仞，涛声万里，紫烟生暖。夭矫拿空，峥嵘立节，乾坤新转。看千霄磅礴，葱葱郁郁，虬枝直，同舒腕。最喜膻腥尽洗，去荆榛、征途夷坦。百花齐放，层林竞爽，五松长健。琥珀脂凝，笙簧韵协，光晖光灿。正旌旗红遍，江山锦秀，遂苍生愿。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "满江红 题朱松图",
	"paragraphs": "玉宇澄清，正辉映、天光大赤。黄埔安、云龙风虎，群贤毕集。四害同归槐穴梦，万民重见尧时日。洗白头、强健又逢春，欢何极。几多事，从头说。倾肺腑，披胸臆。愿葵心不改，吾勤挥笔。郁勃苍松平地起，崔嵬岱岳擎天立。看百花、齐放庆功成，千秋业。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "水调歌头 题油画桂林伏波山写漓江",
	"paragraphs": "万里扶摇去，一笑偶相逢。友朋刘关周邓，落笔起飘风。老海平生汗漫，虎步西洋东海，妒煞米南宫。八三正年少，铭管笑司空。书压架，画满箧，酒盈盅。桂林山水，留得意气着腾虹。剪取漓江青黛，妆点神州新貌，新句记游踪。愿约伏波至，共醉月明峰。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "金缕曲 题松鹰图",
	"paragraphs": "吐哺周公志。为中华、繁荣强盛，鞠躬尽瘁。堪恨四凶翻波浪，篡党结邦乱纪。怕万里、江山红坠。病体一身当团击，奈他何、牝雉司晨计。难瞑目，长辞世。天安门外英雄起。讨奸邪、高呼振臂，血流涂地。同庆极峰回天力，瞬使阴谋粉碎。实难压、人心民意。壮气劲松千秋在，卫金瓯、民众心一起。前者去，来着继。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "汉宫春 黄山次韵辛稼轩蓬莱阁",
	"paragraphs": "迭嶂层峦，似万千飞马，欲饮江湖。青莲玉立千仞，琢者天乎。心仪造化，骋襟怀、游目须臾。君不见、苍松迎客，风前招手遥呼。桃献天都开宴，对茫茫云海，万象昭苏。人间料无此境，此殆仙欤。奇峰怪石参差立，竞奏笙竽。谁捧梨花春酿，流霞飞酌金乌。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "满庭芳 其一 七上黄山，题水墨黄山",
	"paragraphs": "云海浮游，玉屏攀倚，天都插遍芙蓉。山灵狂喜，迓客唤苍松。七度重来无恙，记当年、积雾沉峰。补天手，旋钧转轴，旭日又当中。凭高先一笑，青烟点点，郁郁葱葱。正不知费却，多少天工。无限筇边佳兴，都化作、挥洒从容。龙蛇舞，丹砂杯底，照我发春红。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "满庭芳 其二 中国共产党成立六十周年献词",
	"paragraphs": "六十年前，鸡鸣震旦，一声啼醒神州。碧天红镜，辉映万兜鍪。行遍千山万水，擎镰斧、风雨同舟。五星耀，天旋地覆，处处有歌讴。回头。惊十稔，春郊雉雊，沧海横流。只雷转风奔，四害成囚。从此蛛蝥解网，趋四化、重写春秋。人间乐，无逾此日，甲子庆重周。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "金缕曲 穗城街头画木棉",
	"paragraphs": "丽日参天树。看枝头、珊瑚万点，杏羞桃妒。八十七翁挥椽笔，笔底龙蛇飞舞。浑不似、经风经雨。气概英雄霞似锦，论豪情、应冠群芳谱。问何处，春如许。千秋胜事难枚举。爱朱颜、陶然春晚，化身柔絮。万井长宵温好梦，多谢消寒驱暑。尚记得、廉颇将军语。跃马横刀能顾盼，讵声声、摇落悲江浒。强项令，今犹古。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "减字木兰花 九上黄山绝顶人",
	"paragraphs": "苍松挂壁。辉映翁颜八十七。雷瀑奔腾。迓我黄山九度登。髡残道济。尚友千秋谁比拟。笑问浮邱。道是人间第一流。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "临江仙 写天都峰莲花峰",
	"paragraphs": "记取莲花红绽日，者番直到天都。白衣苍狗漫忧虞。黄山千古在，吾道未曾孤。云海松涛千万顷，神交入梦蘧蘧。膏肓泉石似当初。百回看不足，九度上天衢。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "贺新郎 十一月十六日，上海美专校友欢聚锦江，庆祝予从事艺术活动七十周年，聊答雅意。",
	"paragraphs": "长笑观黄浦。七旬间、韶光似水，慨然付汝。慈母中华经百劫，依旧中流砥柱。喜雾散、云开天曙。花涌香潮莺乱逐，遍地重生树。前年雪，知何处。樽前休作空豪语。发如银、丹青路上，犹思飞举。且掬庐山千丈瀑，泼出朝暾彩雨。创奇画、最新最古。更向良朋倾肺腑，踏天都、同作青春舞。松万壑，奏金缕。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "水调歌头",
	"paragraphs": "万事易今古，日月自西东。艺海优游九十，白发映方瞳。山泽风雷气概，书画诗词手段，弹压万夫雄。为有擎天笔，一点破鸿濛。凌云志，浩然气，在吾胸。自新曾经沧海，那怕石龙风。笑看花开花落，还我寿人寿世，春向酒边浓。醉墨龙蛇舞，掷地化长虹。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "满江红 其一",
	"paragraphs": "旭日腾辉，烧红了、富士山色。名古屋、华堂高会，连翩裙舄。书道百年欣及半，艺坛万法终归一。看鲲鹏、击水上青冥，搏风翼。旧游梦，将七轶。今再到，狂挥笔。喜东方狮子，豪情如昔。芳树嘉樱添友谊，锦囊好句酬佳节。愿中日、世代永相亲，传无极。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "满江红 其二 一九八四年三月十七日在广州中国大酒店欢度九十诞辰",
	"paragraphs": "豪迈雄姿，频挥洒、如椽大笔。追畴昔、寻谁伦比，崔嵬胸臆。敢教四王齐俯首，似闻二米叹才绝。更人间、桃李满春风，多雄杰。反旧流，新风立。斗军阀，志不易。历桑田沧海，壮心犹烈。辗转乾坤人未老，翻腾江海功难毕。喜今朝、九十庆遐龄，长无极。",
	"id": "d45f6090-1841-35ea-a2cf-6efc973b5038"
}, {
	"author": "刘海粟",
	"title": "渔家傲 为潮州韩文公祠书",
	"paragraphs": "雪满蓝关飞老泪。谏迎佛骨何须悔。南国诗情堪足慰。纲不坠。古今皆是民为贵。稻海银渠汲叠翠。鳄鱼逸去群情沸。文扫八朝衰讽气。人尽醉。象狮岸畔遥相对。",
	"id": "d45f6090-1841-35ea-a2cf-6efc973b5038"
}, {
	"author": "洪铁涛",
	"title": "和芳园闲情四首 其二",
	"paragraphs": "薄命花开檗海深，年年春色任浮沉。可知听雨秋斋夜，灰尽冬郎一寸心。",
	"id": "20d09531-b770-35d4-8d31-2b132e122cc4"
}, {
	"author": "洪铁涛",
	"title": "和芳园闲情四首 其三",
	"paragraphs": "回首欢场旧识多，花能劝酒鸟能歌。萧娘老去云英嫁，辄遗英雄唤奈何。",
	"id": "20d09531-b770-35d4-8d31-2b132e122cc4"
}, {
	"author": "洪铁涛",
	"title": "和芳园闲情四首 其四",
	"paragraphs": "白圭原不玷闲情，自信心如井水清。锦障愿开三万里，护他烟月燕和莺。",
	"id": "20d09531-b770-35d4-8d31-2b132e122cc4"
}, {
	"author": "林南强",
	"title": "江山楼席上走笔赋别",
	"paragraphs": "一往情深是此行，中流击楫意难平。风吹易水冲冠发，人唱阳关劝酒声。意外鲲鹏多变化，眼中人兽漫纵横。临岐一掬男儿泪，愿为同胞倒海倾。",
	"id": "151294fe-c1c2-3dbb-a8a9-1166337f2626"
}, {
	"author": "林南强",
	"title": "南都将北游以书告别作新阳关三阕以壮其行 其一",
	"paragraphs": "立马攀条例有诗，陈词烂调祗增悲。为君改唱仙槎曲，折赠珊瑚七尺枝。",
	"id": "151294fe-c1c2-3dbb-a8a9-1166337f2626"
}, {
	"author": "林南强",
	"title": "南都将北游以书告别作新阳关三阕以壮其行 其二",
	"paragraphs": "波浪如山打两舷，谢安舟底自高眠。晚来被酒柁楼立，唤起蛟龙舞九渊。",
	"id": "151294fe-c1c2-3dbb-a8a9-1166337f2626"
}, {
	"author": "林南强",
	"title": "南都将北游以书告别作新阳关三阕以壮其行 其三",
	"paragraphs": "丁沽一水接天津，认取河桥酒旆新。试向北庭徵食谱，雪狸沙鳖定留宾。",
	"id": "151294fe-c1c2-3dbb-a8a9-1166337f2626"
}, {
	"author": "林南强",
	"title": "戏作燕台朵颐曲数阕以博南都一笑 其一",
	"paragraphs": "乌鱼结队下南天，家在黄河碣石边。九月定知冰未合，燕台斫鲙让君先。",
	"id": "151294fe-c1c2-3dbb-a8a9-1166337f2626"
}, {
	"author": "林南强",
	"title": "戏作燕台朵颐曲数阕以博南都一笑 其二",
	"paragraphs": "熊掌驼峰未易尝，燕京烧鸭客称扬。功名别有奇缘在，都尉何妨作烂羊。",
	"id": "151294fe-c1c2-3dbb-a8a9-1166337f2626"
}, {
	"author": "林南强",
	"title": "戏作燕台朵颐曲数阕以博南都一笑 其三",
	"paragraphs": "冬菜真堪淡煮羹，略加盐豉味尤清。百钱更买黄芽韭，不负诗家对雪情。",
	"id": "151294fe-c1c2-3dbb-a8a9-1166337f2626"
}, {
	"author": "林南强",
	"title": "戏作燕台朵颐曲数阕以博南都一笑 其四",
	"paragraphs": "名醋由来出浊流，也如绍酒万人求。细君食性多偏嗜，归日悬知载一舟。",
	"id": "151294fe-c1c2-3dbb-a8a9-1166337f2626"
}, {
	"author": "谢星楼",
	"title": "次芳园戏赠",
	"paragraphs": "辗破春泥雪后车，贾生挟策问京华。九阍乌叫城濠日，稗海蜃嘘岛屿家。玉玦刀环回晓梦，铜瓶纸帐彻宵花。争禁翠袖东风薄，无力牵将柳眼斜。",
	"id": "99f4008a-a917-3987-8f47-a2f4acbbd1b2"
}, {
	"author": "连横",
	"title": "至南京之翌日，登雨花台，吊太平天王，诗以侑之 其一",
	"paragraphs": "龙虎相持地，风云变态中。江山归故主，冠剑会群雄。民族精神在，兴王事业空。荒台今立马，来拜大王风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "至南京之翌日，登雨花台，吊太平天王，诗以侑之 其二",
	"paragraphs": "汉祖原英武，项王岂懦仁？顾天方授楚，大义未诛秦。王气骄朱鸟，阴风惨白燐。萧萧石城下，重见国旗新。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "至南京之翌日，登雨花台，吊太平天王，诗以侑之 其三",
	"paragraphs": "早用东平策，终成北伐勋。画河师不进，弃浙败频闻。同室戈相阋，中原剑失群。他年修国史，遗恨在湘军！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "至南京之翌日，登雨花台，吊太平天王，诗以侑之 其四",
	"paragraphs": "玉垒云难蔽，金陵气未消。江声喧北固，山影绘南朝。吊古沙沈戟，狂歌夜按箫。神灵终不閟，化作往来潮。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "莫愁湖吊粤军战死者墓",
	"paragraphs": "英雄碧血女儿香，管领湖山各擅场。春水绿添新字碣，落花红渍旧征裳。中原立马频回首，晓梦啼莺总断肠。一角胜棋楼尚在，挥鞭重上郁金堂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "谒明孝陵",
	"paragraphs": "汉高唐太皆无赖，皇觉寺僧亦异人。天下英雄争割据，中原父老痛沈沦。亡秦一剑风云会，破虏千秋日月新。郁郁钟山王气尽，国权今已属斯民。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秦淮",
	"paragraphs": "画舫笙歌一梦休，秦淮春水尚风流。晚风桃叶迎前渡，落日杨花扑酒搂。千古美人空有恨，六朝天子总无愁。琼林璧月知何处，不及青溪控紫骝。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋风亭吊镜湖女侠",
	"paragraphs": "镜湖女侠雌中雄，棱棱侠骨凌秋风。只身提剑渡东海，誓振女权起闺中。归来吐气如长虹，磨刀霍霍歼胡戎。长淮之水血流红，奔流直到浙之东。花容月貌惨摧折，奇香异宝犹腾烘。鹃啼猿啸有时尽，秋风之恨恨无穷！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "苏小墓",
	"paragraphs": "桃花成雪我来迟，系艇垂杨独赋诗。管是酒残人去后，西泠桥畔月如眉。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "孤山",
	"paragraphs": "孤山一角春如海，放鹤归来日未斜。名士美人分管领，梅花开后又桃花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "西湖游罢，以书报少云，并系以诗",
	"paragraphs": "一春旧梦散如烟，三月桃花扑酒船。他日移家湖上住，青山青史各千年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "沪上逢陈楚楠",
	"paragraphs": "十年我作逋逃客，万里君为党锢人。我自骑鲸归故国，君今走马踏香尘。楼台历历天如画，歌舞纷纷地是春。且向花间拚一醉，东南海上月华新。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吊陈瘦云并寄南社诸子",
	"paragraphs": "落花声里雨如丝，一别真成梦觉时。他日宁南门下过，青灯重写菜畦诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "示曼君",
	"paragraphs": "奇才未必天能妒，艳福从今取次修。千古美人原不老，一时名士尽低头。藉凭雨雨风风意，管领莺莺燕燕愁。剑影箫声同此夕，银河迢递笑牵牛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "沪上逢香禅女士",
	"paragraphs": "沦落江南尚有诗，东风红豆子离离。春申浦上还相见，肠断天涯杜牧之。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "幼安、香禅邀饮杏花楼，并约曼君同往",
	"paragraphs": "画烛双行照绮楼，酒觥诗卷尽风流。已开芍药春婪尾，谩采芙蓉艳并头。太史文章牛马走，美人心事燕莺愁。他年各有湖山约，管领风云百自由。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "苏州旅次",
	"paragraphs": "狂来击剑饿吹箫，沦落江南一梦遥。西子神光乍离合，夫差霸气未萧条。花飞香径莺能妒，柳折苏台马亦骄。独倚吴篷听秋雨，万千哀乐及明朝。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闻张振武之狱",
	"paragraphs": "哀哀三字狱，志士不可辱。昂昂七尺驱，生死无须臾。君不见阳夏风云会龙虎，一时健者张振武。马上喑呼起战征，帐前慷慨徵歌舞。副总统曰：噫！爱既不能，忍又不可，杀之宜。大总统曰：俞！尔有罪，法当诛。城门校尉执以趋。长安夜半天模糊，双弹洞胸弃路隅。君不见彭越醢、韩信俎，古来冤狱无时无！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "壬子十月十日",
	"paragraphs": "三月三，春修禊。五月五，湘累祭。九月之九作重阳，何如十月之十国民呼万岁！万岁呼，甘驰驱；武昌一战诛东胡，共和之国此权舆。呜呼！共和之国此权舆，慎勿内讧外侮为人奴！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "过新亭",
	"paragraphs": "六朝古黛梦中横，脉脉春流绕石城。如此江山且歌舞，收将旧泪过新亭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "晓渡扬子江",
	"paragraphs": "一钩残月照楼台，风定潮平两桨开。桃叶桃根在何处？渡江不见美人来。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "南海",
	"paragraphs": "圣人生南海，上书变法君之宰。寡人处南海，衣带奉诏臣之罪。南海水，何悠悠；君若臣，恨未休！呜乎！圣人不死，大盗不止；寡人有母，不能奉甘旨。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "煤山吊明怀宗",
	"paragraphs": "人生不幸为天子，四海何以处寡人。社稷存亡甘一殉，江山破碎惨无春。鼎湖龙去馀弓剑，废苑鹃啼乱鬼燐。我欲排天叫阊阖，中原已见国旗新。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "万牲园吊彭烈士",
	"paragraphs": "大风从南来，捲起朔云黑。燕市十丈尘，化作血花碧。桓桓彭夫子，大勇世无敌。谈笑呼雷霆，万夫皆辟易。一弹炸良弼，虏廷夺其魄。巍巍北京城，争树汉帜赤。我来吊英灵，义烈犹震赫。此地盛侠徒，至死衽金革。国魂尚未死，筑声满巷陌。驱车入园门，快浮三大白。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东长安街吊三烈士",
	"paragraphs": "黑云压城天不开，长安市上驱车来。荆卿之歌、渐离筑，使我闻之心胆摧。停车道旁出相见，快呼美酒倾千杯。生为奸雄死盗蹠，窃钩、窃国纷纷来。一击不中头颅碎，血花狼籍黄金台。呜呼！燕丹亦奇士，至今易水风悲哀！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "出居庸关",
	"paragraphs": "万山东走护居庸，一剑当关路不通。大漠盘雕秋气黑，长城饮马夕阳红。弃繻慷慨能筹策，投笔功名记凿空。今日匈奴犹未灭，妖氛直逼塞垣雄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "张家口",
	"paragraphs": "到此真堪遂壮游，春风杨柳满关头。谁知塞上玄冰地，也有笙歌起画楼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "宿张家口，出大境门，至阴山之麓，怅然而返",
	"paragraphs": "大漠起寒云，连天暗秋色。蜿蜓万里城，到此势忽扼。群山抱东南，大河横其北。壮哉此雄关，攻之不易克。如何景泰孱，一战竟败绩。巍巍齐化门，亦遭胡骑迫。天子幸生还，也先已无敌。缅念文皇猷，威棱震绝域。屏翰固金汤，燕云资羽冀。子孙宴深宫，沦亡忽顷刻。固知山河险，守之在人力。有清起沈阳，蒙儿供驱策。左控科尔沁，右擒厄鲁特。凯旋幸热河，宫花侵御席。鹿酒宴盟王，雀翎环贝勒。百里置一堠，十里驰一驿。壮哉此雄关，往来无停息。昔日界华夷，于今通贸易。逶迤骆驼群，铃声接朝夕。沿河十万屯，亦可艺黍稷。其次马牛羊，放牧资繁殖。西北重边防，群胡驯羁勒。固知山河险，守之尤在德。中叶事偷安，朝政愈不饬。阳夏会风云，辉煌汉帜赤。五族共一家，库伦忽反侧。旷野竖旌旗，排云列剑戟。活佛本庸愚，俄人为鬼蜮。虎视日眈眈，狡谋肆蚕食。保大定藩封，犁庭在一击。当涂遂包容，拊循岂得策！壮哉此雄关，勿为丸泥塞。我志欲请缨，慷慨事金革。提剑出国门，驱车度沙砾。眼底隘居庸，浩气吞戎狄。因思古人豪，铭功耀玄幂。班超亦书生，手平卅六国。及今尚未衰，继起追前迹。戈挥瀚海云，月冷沙河笛。翘首望阴山，抚然长叹息！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "芦沟桥",
	"paragraphs": "襕衫曾染曲尘黄，挥手东华事可伤。乡梦渐多春梦减，芦沟桥畔月如霜。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "石家庄吊吴大将军禄贞",
	"paragraphs": "冈前立马叱风云，只手能麾十万军。三晋山河原险阻，两湖兵甲自纷纭。犁庭未饮屠龙酒，破壁惊传刺虎文。突兀崇碑方泐字，伫看光复溯奇勋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "渡黄河",
	"paragraphs": "南来事事感怀多，莫谩停云发浩歌。生恐浊流污我足，汽车载梦渡黄河。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "过邯郸",
	"paragraphs": "丛台置酒英风歇，赵女弹筝夜月阑。北望关山南望雁，竟无只梦坠邯郸。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "广武山",
	"paragraphs": "大旗落日马飞扬，蔓草平沙辟战场。天以黄河限南北，我来广武吊兴亡。八千子弟沙虫泣，一代君臣走犬狂。终告美人恩莫庇，楚歌楚舞总凄凉。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "虞祠",
	"paragraphs": "我登广武喟然叹，不吊英雄吊美人。百战江山无寸土，千秋粉黛有馀春。魂来黑塞鸦能舞，诗咽黄河马不驯。凄绝楚宫风雨夜，萧萧衰柳尚含颦。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "京汉道中，展读史记，拉杂得诗 其一",
	"paragraphs": "中原睥睨无馀子，乱世功名看尔曹。穷尽黄河九千里，我来广武但狂歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "京汉道中，展读史记，拉杂得诗 其二",
	"paragraphs": "相公昨日牵黄犬，上帝今朝杀黑龙。几个出门西北笑，霸材王佐亦沙虫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "京汉道中，展读史记，拉杂得诗 其三",
	"paragraphs": "竖儒几败而公事，孺子可为帝者师。闻道白登围未解，陈平六计本无奇。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "京汉道中，展读史记，拉杂得诗 其四",
	"paragraphs": "马上纵横得天下，厕中踞傲见公卿。叔孙议礼多牵强，笑杀迂儒鲁二生。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "登大别山谒禹王宫，是辛亥激战之处，弹痕犹在",
	"paragraphs": "惨澹龙蛇战血红，红流终护禹王宫。荆襄作镇人才歇，吴楚争衡霸业空。万里风云登大别，百年日月送英雄。苦心缔造怜吾党，一例艰难竟始终。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "汉皋遇雪",
	"paragraphs": "汉水盈盈绿泛槎，酒愁诗梦滞天涯。如何解佩春风里，不见桃花见雪花？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄香禅沪上",
	"paragraphs": "春堤杨柳绿毵毵，二月征衣浣尚蓝。辜负沙棠舟上楫，酒杯诗卷梦江南。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "登黄鹤楼",
	"paragraphs": "关山风雪阻归程，匣底青萍夜夜鸣。血战群龙喧大陆，狂歌一凤起沧溟。文章几辈论成败，天下英雄半死生。滚滚长江天欲暮，怒涛乱打武昌城。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "访琵琶亭故址",
	"paragraphs": "隔水骚魂未可招，浔阳江畔且停桡。苍葭断雁无消息，赖有琵琶慰寂寥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "小姑山",
	"paragraphs": "春草春波入画图，风鬟雾鬓影模糊。昨宵梦到彭郎浦，睡起扬舲看小姑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "黄花祭",
	"paragraphs": "西风一夜吹黄花，黄花落地起咨嗟。誓将烈士血，造成新中华。中华兴，烈士逝，中华亡，烈士继，年年三月廿九黄花祭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "刺虎行",
	"paragraphs": "君不见冯妇搏虎虎负隅，卞庄刺虎虎怒呼。如何匣底一声飞霹雳，虓虓老虎歼其躯。彼何人哉智且勇，虎狼之秦不足诛。呜呼！虎狠之秦不足诛，老熊当道复何如？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "出关别曼君",
	"paragraphs": "孔雀南飞马首东，虬髯侠拂感怀同。心伤云雨飘零后，眼倦鱼龙曼衍中。上帝梦梦天亦醉，群雌粥粥女偏雄。涉江欲采芳馨赠，十丈芙蓉落晚红。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "辽东道上寄少云",
	"paragraphs": "关门杨柳马前红，万里音书寄塞鸿。莫向闺中惊晓梦，征人今日渡辽东。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "红柳词",
	"paragraphs": "关外有红柳，传谓之柽。柔条万缕，如泣如诉。树犹如此，人何以堪？胭脂塞上夕阳殷，马后桃花未忍攀。绾尽征人离别恨，一时红泪满关山。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "游清故宫",
	"paragraphs": "松杏山前百战功，曼殊宫阙郁云中。等閒落尽竿头雪，付与诗人吊朔风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "小河沿",
	"paragraphs": "驻马旗亭好选歌，歌声摇动柳条多。莫嫌塞外无春色，一队红妆压紫驼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "长春",
	"paragraphs": "宽城马上有筝琶，一路平芜尽落花。回首长春宫外望，金驼朱鸟已无家。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "长春道上寄友人",
	"paragraphs": "少年棘矢桑弧志，倦矣珠槃玉敦时。惘惘出关成底事，半为吊古半寻诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "大风雨中渡饮马河",
	"paragraphs": "短衣长剑出关遥，万里征人唱渡辽。漠漠山河秋瑟瑟，凄凄风雨马萧萧。歌翻敕勒笳声健，杯酌葡萄酒力骄。今夕松花江畔路，有人携手慰无聊。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吉林重晤香禅",
	"paragraphs": "万里投荒一剑雄，出门真觉气如龙。山河两界留诗卷，风雨千秋付酒筒。塞草未霜迟客绿，园花半老对人红。莫嫌身世同萍梗，且向鸡林印爪鸿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "出关 其一",
	"paragraphs": "沦落江南客，凄凉塞北风。剑磨秋气健，诗带夏声雄。山海千年在，云烟一览空。弃繻酬壮志，今日有终童。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "出关 其二",
	"paragraphs": "黄河天上远，跃马出关来。辽沈销王气，扶馀吊霸才。荒城迷落日，驿路走轻雷。寂寞古鸡塞，伤心问劫灰。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "出关 其三",
	"paragraphs": "东海扬尘日，观兵驻马蹄。江流侵岸阔，山势抱城低。楛矢他年贡，铜标旧迹迷。挥鞭杨柳下，怕听暮鸦啼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "出关 其四",
	"paragraphs": "长白山头望，松花水不波。黄龙今痛饮，朱鸟命如何！对月怀前事，临风发浩歌。故人重握手，一醉且婆娑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "江楼夜饮赠贾晴雯四首 其一",
	"paragraphs": "旗亭斗酒句争工，莫负花枝映肉红。一曲黄河天上远，玉关杨柳有春风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "江楼夜饮赠贾晴雯四首 其二",
	"paragraphs": "湘烟湘雨待湘灵，弹罢云和侧耳听。我自江南望江北，远峰眉黛入帘青。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "江楼夜饮赠贾晴雯四首 其三",
	"paragraphs": "玉钩亭角月溶溶，珍重尊前一笑逢。莫怨秋风易摇落，涉江携手采芙蓉。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "江楼夜饮赠贾晴雯四首 其四",
	"paragraphs": "玲珑宝髻坠青螺，憔悴春山蹙翠蛾。记得西湖千顷水，凭栏曾唱采菱歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吉林巴尔虎门外是熊烈士成基流血处，癸丑七月连横至此，诗以吊之",
	"paragraphs": "千金谩学屠龙技，两臂空弯射虎弓。生就奇才天亦妒，死能杀贼鬼犹雄。血痕浪籍土花碧，泪雨空濛塞草红。九世之仇今已报，九京含笑陋沙虫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其一",
	"paragraphs": "大宙东南久寂寥，秋心如海复如潮。祗今旷劫重生后，江上骚魂亦可招。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其二",
	"paragraphs": "小道群芳一稿车，又来萧寺问年华。梅魂菊影商量遍，不看人间顷刻花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其三",
	"paragraphs": "天风鸾鹤怨三生，终贾年华气不平。今日当窗一奁镜，六朝古黛梦中横。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其四",
	"paragraphs": "秋光媚客似春光，绝色秋花各断肠。偿得三生幽愿否？他身来作水仙王。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其五",
	"paragraphs": "侧身天地我蹉跎，红豆年年掷逝波。又被北山猿鹤笑，满襟清泪渡黄河。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其六",
	"paragraphs": "商量出处到红裙，选色谭空结习存。撑住东南金粉气，此山不语看中原。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其七",
	"paragraphs": "彤墀小立缀鸳鸾，意思精微窈窕间。绾住同心坚俟汝，两人红泪湿青山。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日渡江游吉林公园，归途集定庵句得诗八首 其八",
	"paragraphs": "木犀风外等秋潮，剑气箫心一例消。且买青山且鼾卧，清尊读曲是明朝。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读报二首 其一 奇男子",
	"paragraphs": "奇男子，何海鸣，阚如虎，疾如鹰。只身突入石头城，手挈欃枪呼雷霆。独立独立士以兴，力战不屈死犹生。紫金山，雨花台，北军渡江如潮来，旌旗无光万马哀。万马哀，犹倔起，何海鸣，奇男子！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读报二首 其二 张蛮子",
	"paragraphs": "城头啼乌饥欲死，群向城隅啄蝼蚁。殷红者血、白者髓，狼籍髑髅不忍视！杀人者谁？张蛮子！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "癸丑十月十日",
	"paragraphs": "南风终不竞，北斗吐光芒。白璧埋庭室，黄金买议郎。功名成竖子，冠剑集中央。他日修民史，渐台事渺茫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄曼君",
	"paragraphs": "痛饮黄龙未可期，投荒犹忆李师师。杏花春雨江南梦，衰柳寒笳塞北诗。此日飞鸿传尺素，他时走马寄胭脂。镜中幸有人如玉，位置芦帘纸阁宜。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "松花江晚眺",
	"paragraphs": "沿堤十里柳丝丝，羌笛吹残日已移。回首西泠三月路，落花如雪立多时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "与香禅夜话",
	"paragraphs": "旗鼓东南战伐频，玉关杨柳拂征尘。谁知风雪穹庐夜，竟有敲诗斗茗人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋心",
	"paragraphs": "锦屏红烛话秋心，十日骚魂感不禁。山下蘼芜香满手，江干兰芷泪沾襟。天风楼阁能来往，弱水蓬莱自浅深。青史他年修福慧，检书看剑有知音。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "天上",
	"paragraphs": "天上秋将过，人间恨已平。弃嬬歌出塞，结辔拜倾城。岸柳新阴远，池荷褪粉轻。来时呼咄咄，往事问卿卿。忆昔游蓬岛，相逢在太清。高楼居弄玉，阆苑降飞琼。瑟鼓湘妃曲，弦调赵女筝。波翻裙带动，风引佩环鸣。镜槛看文凤，帘钩唤锦鹦。秦云俱有意，楚雨更含情。胡蝶醒前梦，鸳鸯诉此生。已怜憔悴影，无那恼侬声。钗拆双鬟股，棋残一局枰。匆匆闻话别，渺渺赋长征。我自消离恨，君真负盛名。申江重握手，子夜续诗盟。细捲珍珠箔，还依翡翠屏。有时同咏燕，无处不听莺。歇浦春潮满，袁台夜月明。蘼芜香晼晚，芍药意轻盈。别泪鲛长湿，閒愁雁计程。相思传锦字，惆怅倚疏棂。五里花如雾，三春絮化萍。片帆辽海去，一剑蓟门行。鸡塞云停夜，龙潭雨乍晴。乖期方积思，含笑重欢迎。驷秣芝田馆，凤栖竹坞亭。投壶逢玉女，捣药见云英。画染芙蓉艳，诗吟豆蔻馨。金炉香袅袅，银烛夜荧荧。射覆猜红豆，藏钩赌绿橙。晚凉妆欲卸，卯饮醉初醒。锦濯松花水，裙煎芳草汀。梅魂争冷瘦，桂魄比娉婷。公子怀兰芷，佳人寄杜蘅。天涯同作客，感此二难并。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "朔风",
	"paragraphs": "朔风起天末，寒气迫深秋。看菊仍多泪，搴兰亦有愁。孤灯儿女梦，一剑塞垣楼。莫作征人怨，双鱼到十洲。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "久居吉林，有归家之志；香禅赋诗挽留，次韵答之",
	"paragraphs": "小隐青山共结庐，秋风黄叶夜摊书。天涯未老閒情减，且向松江食鳜鱼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋雪",
	"paragraphs": "龙碛秋风紧，鸡林瑞雪飘。关山虽寂寞，楼阁忽琼瑶。顷刻花齐放，缤纷絮不消。胡尘一扫荡，牧草失根苗。积叠埋青冢，清辉透碧霄。桂寒银汉镜，柳咽玉门箫。艳夺阏氏色，经沾狄女翘。河冰朝立马，云压夜盘雕。千帐牙旗捲，三边羽骑遥。枕戈思壮士，看剑起长宵。猎火弓惊虎，严霜酒换貂。鸿飞宾影冷，鹅乱战声骄。暂税东陲驾，频看北斗杓。早梅香有讯，丛菊泪无憀。作赋誇梁苑，寻诗忆灞桥。乾坤犹澒洞，投笔愧班超。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "留别幼安、香禅",
	"paragraphs": "平生不作离愁语，今日分襟亦惘然。客舍扶持如骨肉，人间聚散总因缘。塞云漠漠迟春色，海月娟娟忆去年。宾雁未归征马健，一箫一剑且流连。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "夜入山海关",
	"paragraphs": "一关峙山海，万里护风云。城上笳声急，天边雁影昏。回头看北斗，挥手指中原。莫作刀环梦，明朝入国门。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "感怀示陈召棠",
	"paragraphs": "苍苍莽莽中原气，漠漠凄凄塞上风。龙劫前身馀少女，狗屠几辈识英雄。酒边丝竹他年感，剑外关山一览空。且莫高歌摇橹去，江东今日有阿蒙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "颐和园看牡丹",
	"paragraphs": "如此江山刻画工，又将金粉绘春风。楼台影拂千重紫，歌舞香留一捻红。宰相定呼花绰约，君王长爱月玲珑。可怜一梦钧天后，沈醉霓裳曲未终。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "万牲园看牡丹",
	"paragraphs": "长安三月春如海，便为看花走马来。万种繁华誇国色，一时烂熳费天才。蜂狂蝶闹纷纷醉，露浥烟笼朵朵开。自是紫皇贪富贵，遂令桃李作舆台。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柳",
	"paragraphs": "武昌城角垂垂柳，管领东风春八九。自从移入汉宫来，昔日风流今在否？虽免别离愁，攀折在人手。带雨和烟青复青，莫漫飞花出禁城。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "法源寺看丁香",
	"paragraphs": "荡荡红尘迫禁寰，独携诗卷叩禅关。悯忠战士瘗辽水，饿死文人哭叠山。故国已芜难化鹤，夕阳何处得飞鹇？墙头徙倚丁香树，且为春风一破颜。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "游南苑",
	"paragraphs": "大红门外草菲菲，万骑传呼看打围。他日射声环御仗，祗今羽血上弓衣。莺啼废苑春无主，马落平芜雪正肥。莫说清时忘讲武，五陵佳气尚尘飞。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "当筵",
	"paragraphs": "黑龙北徙天能杀，白马西来气不雄。红拂奇情红线侠，当筵愿拜美人风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "狂歌示陈彦侯、陈召棠",
	"paragraphs": "我生结交多奇士，长安又得两陈子。大陈热血喷九天，小陈落魄歌燕市。长安三月桃花开，美人一笑倾酒来。我时狂欢忽大醉，举足踢倒黄金台。大陈闻之走相访，谓我放荡非凡材；小陈见之拍手笑，谓我腕底驱风雷。我时不知三皇，五帝如小孩。我时不知孔丘，盗蹠如尘埃。我时不知老彭，不死如胚胎。我时不知陶朱，万金如土坏。我但狂呼呼快哉。驾玉龙、骖文騋，渡弱水、游蓬莱。金银宫阙排云开，仙姬绰约长徘徊；并肩密语长相偎，是乡乐矣不思回。大陈、小陈呼止止，古来莫为多情死。呜乎！古来莫为多情死，使我闻之心欢喜，使我见之弩目视。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题恭邸长公主纨扇独立图",
	"paragraphs": "九天文凤愁禁舞，蜀魂未解鸳鸯苦。女萝山鬼若为情，兰红芷绿春无主。问年十五十六馀，早持纨扇惊秋雨。九疑帝子不可攀，日暮独立潇湘浦。描取春山一角青，写作清宫十眉谱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杞人持赠海棠红小影，乞题",
	"paragraphs": "春阴冉冉春云寒，海棠直压红阑干。钗横鬓乱初睡起，钿丝巾角微含叹。捣麝成尘亦多事，惊鸿艳影来无端。贮之金屋醉以酒，长卧屏风侧侧看。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "赠江海萍",
	"paragraphs": "柳花夙有何冤孽，狼藉东风化作萍？镜影描春疑是恨，箫声咽月若为情。江山寂寞三秋燕，歌舞纷纭一院莺。便把柔乡埋侠骨，风流仍属女荆卿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "锦秋墩",
	"paragraphs": "憔悴城南白日昏，踏青又上锦秋墩。三年碧化苌弘血，一夜红啼杜宇魂。从古文人多狡狯，祗今士女恸温存。蘼芜欲采还谁赠，手撷寒香拭泪痕。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柴市谒文信国公祠四首 其一",
	"paragraphs": "一代豪华客，千秋正气歌。艰难扶社稷，破碎痛山河。世乱人思治，时乖将不和。秋风柴市上，下马泪滂沱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柴市谒文信国公祠四首 其二",
	"paragraphs": "宏范甘亡宋，思翁不帝胡。忠奸争一瞬，义节属吾徒。岭表驱残卒，崖门哭藐孤。西台晞发客，同抱此心朱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柴市谒文信国公祠四首 其三",
	"paragraphs": "忠孝参天地，文章自古今。紫云留故砚，夜雨寄孤琴。景炎中兴绝，临安半壁沈。巍巍瞻庙貌，松柏郁森森。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柴市谒文信国公祠四首 其四",
	"paragraphs": "我亦遘阳九，伶仃在海滨。中原虽克复，故国尚沈沦。自古谁无死，宁知命不辰。凄凉衣带语，取义复成仁。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄少云四首 其一",
	"paragraphs": "三年乡梦落关河，大地风云昔昔过。诗愈雄奇身愈健，此行足慰细君多。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄少云四首 其二",
	"paragraphs": "米盐碎琐家常事，文酒风流侠少时。我不封侯卿未老，青山招隐阻归期。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄少云四首 其三",
	"paragraphs": "男儿铸史女绣诗，武公之子乃尔奇。赖君为母兼为父，昼课男儿夜女儿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄少云四首 其四",
	"paragraphs": "藏书已得九千卷，论史旁通廿五朝。从此潜心求绝业，名山风雨不飘摇。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "重九日示李耐侬",
	"paragraphs": "三年共作离家客，万里愁登吊古台。风雨迫寒秋易老，江山无恙菊初开。艰难漫洒忧时泪，潦倒犹为不世才。今日与君须痛饮，明朝明镜鬓毛摧。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄林南强",
	"paragraphs": "大墩别后久无诗，塞北江南一梦之。我爱张良如好女，人言鲁肃是狂儿。湖山劫换莺花老，风雨秋高雁札迟。便欲讨春东海去，倚栏重续牡丹词。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲寅十月十日四首 其一",
	"paragraphs": "天安门上阅兵来，万马无声紫禁开。九派龙蛇将起陆，一时鹰犬亦登台。秋风故国惊华发，落日昆池话劫灰。莫说当涂能代汉，本初健者是粗才。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲寅十月十日四首 其二",
	"paragraphs": "回首金陵一战平，孙黄功罪漫讥评。国魂飘荡天难问，民气摧残世莫争。不分英雄多失势，遂令竖子竟成名。西林亦有南洲望，独向蛮荒老泪横。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲寅十月十日四首 其三",
	"paragraphs": "乱世人才本最难，沐猴终让楚人冠。三章约法翻新样，九品威仪复旧官。白马西来山已堑，黑龙北徙海生澜。试看周召共和史，生恐鸱鸮毁室叹。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲寅十月十日四首 其四",
	"paragraphs": "九有传家继夏商，漫言逊位绍虞唐。祭天已定新仪注，画地空移旧土疆。三海风云天帝怒，五湖烟雨酒徒狂。东华夹道多杨柳，应有词臣赋未央。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日游陶然亭，怅然有感",
	"paragraphs": "凌晨忽不乐，散发走荒郊。鸱鸮鸣在树，磔磔语声嚣。前村断炊火，瘦狗肆咆哮。行行二三里，重上城南坳。天地既惨澹，悲风生白茅。鬼气森迫人，燐火战相交。当时葬花冢，桃李纷飘摇。美人化为厉，碧血犹未消。茫茫大劫愁，短歌亦无聊。安能酹杯酒，一醉及明朝？大盗窃国柄，小盗乱市朝。群盗争杀人，磨刀迫中宵。京师首恶地，车盖盛官僚。朝登新华门，夕入胡同窑。行人争避道，的的马蹄骄。欢乐不可再，悲苦来迢迢。安能酹杯酒，一醉及明朝？赵燕多奇士，悲歌夜相邀。美人艳颜色，挟瑟弹六么。一弹使君愁，再弹使君呺；三弹泪如绠，四座惨不骄。荆轲今不作，易水风萧萧。酒徒亦零落，筑声久寂寥。虓虓武士道，重把国魂招。安能酹杯酒，一醉及明朝？我生多丧乱，抗志凌云霄。提剑来大陆，流血购自繇。文章遭鬼击，百怪乱呼呶。穷时恣登眺，揽古歌风谣。芦花惨作雪，白日没昭昭。安能酹杯酒，一醉及明朝？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其一",
	"paragraphs": "宝马香车尽日游，看花又上畅观楼。绿杨红杏春无数，一局湖山现十洲。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其二",
	"paragraphs": "十里芦塘绿湿衣，陶然亭畔醉初归。明朝复作看山计，驴背诗瓢上翠微。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其三",
	"paragraphs": "樱桃斜畔月如钩，十丈歌声起画楼。管领东风春百里，一时花国拜红侯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其四",
	"paragraphs": "金鳌玉蝀倚中天，太液池头奏管弦。夜半軨车空碾月，红墙一角隐秋烟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其五",
	"paragraphs": "锦衣璀璨马蹄骄，两部甘陵一旦消。官柳未黄人已去，夕阳无赖象坊桥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其六",
	"paragraphs": "西风猎猎雨沙天，镇日摊书拥被眠。赖有素心人慰籍，瓶花茗椀自翛然。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其七",
	"paragraphs": "四围山色醮空流，隔水清歌起棹讴。我亦偷閒来试茗，败荷残柳不胜秋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其八",
	"paragraphs": "吊古伤时且莫论，屠门一醉几黄昏。荆卿已死渐离废，无复歌声起国魂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其九",
	"paragraphs": "终贾华年已不群，俗儒姗笑复奚云。他时刻石寒陵上，始信人间有大文。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "燕京杂诗十首 其十",
	"paragraphs": "海云瀛月梦中虚，双鲤迢迢慰索居。昨夜子归啼未了，今朝又得细君书。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "郁郁",
	"paragraphs": "郁郁久居吾老矣，栖栖不息某何为？圣人不死谈仁义，上帝无灵放魍魑。风雨一天秋寂寞，家山万里梦迷离。长安冠盖多豪贵，惭愧梁鸿咏五噫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "出都别耐侬",
	"paragraphs": "春秋据乱吾修史，风雅无邪女论诗。三载中原同按剑，廿年绝岛共观棋。屠龙萍漫才如此，歌凤楚狂叹已而。此去五湖烟水阔，应依南斗寄相思。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "展庄啸谷墓",
	"paragraphs": "零乱春愁荡夕曛，停舟歇浦为招魂。艰难久历龙蛇斗，寂寞空闻鸟鹊喧。革命已成身可死，怀才未试血犹温。江山到处伤摇落，手采寒花酹墓门。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "归家示少云",
	"paragraphs": "三载浪游何所得，百篇诗卷压归舟。昂头太华山低笑，濯足溟沧水倒流。天以奇才锡忧患，我闻绮语散离愁。今宵酒绿灯红畔，共倚阑干看斗牛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "宁南春望",
	"paragraphs": "宁南春色梦中横，劫后登临气未平。青草白沙乌鬼渡，绿天红雨赤嵌城。豹文暂隐何曾变，龙性难驯或一鸣。凄绝钓游旧时地，夕阳空下马兵营！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五更",
	"paragraphs": "五更推枕角声哀，搅起诗潮莽莽来。百世功名馀断简，一生忧患况奇才。莺啼燕语都无赖，月落星稀首重回。十亩园花齐怒放，漫天春色手亲栽。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "年来",
	"paragraphs": "年来心事渐平奇，荡气回肠此一时。眼底已无馀子在，镜中幸有美人知。小山丛桂能招隐，远道芙蓉寄所思。删尽风花三百首，鬓丝禅榻恰相宜。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春人",
	"paragraphs": "柳颦花粲总天工，脉脉春人在眼中。嘘气楼台喧晓日，销魂城郭漾东风。中年对酒心先醉，劫后题诗句尚雄。生恐霸才零落尽，万千哀乐系征鸿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春日谒延平郡王祠",
	"paragraphs": "天地留奇气，风云护彩椽。梅花春正放，榕叶影多圆。下马瞻崇宇，骑鲸怅逝川。英雄偏不偶，忠孝未能全。浴日生沧澥，从云正少年。恩深蒙赐姓，力小欲回天。燕蓟胡尘暗，闽瓯战火然。艰危辞紫陛，痛哭对青毡。父命虽当报，君仇讵可捐。麾戈情激烈，焚服涕潺湲。两岛初经略，三军集后先。旌旗愁粤岭，斧钺下漳泉。幕府称多士，王封锡大权。楼船逾十万，铁骑突三千。纠纠龙骧镇，萧萧虎卫弦。登坛宣敌忾，哭庙扫腥膻。北伐空驱矢，南归或扣舷。运劳陶侃甓，愤逐祖生鞭。养锐聊藏豹，当秋待化鹯。中原嗟板荡，绝海一飞骞。月落鲲身畔，潮高鹿耳前。红彝争拜伏，乌鬼舞回旋。故土归疆域，新皋辟市廛。修文明校序，偃武励屯田。桔柣延朝旭，槺榔隐暮烟。口琴螺女脆，腰鼓蜑儿妍。始创承天府，欣颁永历钱。群蛮通贸易，百姓乐安便。谩说金瓯缺，终期玉玺还。滇池龙已去，员峤鸟犹填。正朔存荒服，衣冠守汉筵。田横能得客，徐福岂求仙。封鹿秋行猎，闻鸡夜不眠。宁知风折树，遂至日沈渊。巴蜀悲诸葛，扶馀失仲坚。邦基方肇造，国步反迍邅。有子能绳武，生孙不象贤。权臣参帏幄，叛将厉矛鋋。大夏倾谁柱，危巢实可怜。飙焚澎岛舰，雷逐吼门船。南国江山改，东都日月悬。祗今尊节义，尚足起愚孱。故老谈遗事，宗臣荐豆笾。表忠原有观，坠泪已无阡。每觉沧桑换，徒惊岁律迁。我王真突兀，贱子致诚虔。未作中兴颂，先修本纪篇。蜉蝣驱俗论，鸾凤仰高诠。巨阙摩霄汉，神威震海堧。大星犹赫赫，长射赤嵌巅。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "延平王祠古梅歌",
	"paragraphs": "我闻诸葛庙前古柏柯如铜，坚贞不拔回天工。又闻岳王坟上古桧高摩空，万枝南向表臣衷。我谓古木无知，何得人推崇，千古见者犹思二人之精忠。诸葛存汉岳驱戎，继其武者唯我延平真英雄。延平祠宇凌穹窿，中有古梅缤纷开花重，巨干槎枒叶苍茏，暗香浮动度春风。我谓古梅无知，何得精神通，直使游者、观者、吊者、咏者犹思延平罗心胸。延平义愤起孤童，登天直欲跨飞熊。手提长剑倚崆峒，不能鲁阳麾戈日再中，亦当立马天山早挂弓。如何北征南渡半挫功，辟地开天乃在东海东。神鲸一去水濛濛，毗舍江山涨妖烽，桑田沧海几度难寻踪。唯见古梅岁岁开花花屡浓，盘根错节生气充。下有雪冻上云封，千秋万劫神屏幪，直使夭桃俗李未敢争纤秾。红墙一角月玲珑，中宵夜冷剑光冲。我来歌啸尤无穷，放眼九州心忡忡。不见高冈威凤鸣梧桐，不见青天一鹤栖乔松，但见梅花如海春溶溶。我欲召广平、命和靖，使之为我写花容。二子载拜辞未工，粗才恐被梅花恫。铜瓶纸帐小家风，名士美人亦惺忪。我时痛饮酒千钟，我气盘郁口吐虹。手把大笔画地画天写万丛，花大如斗枝如龙，古香古色不与凡花同。掷笔大笑眼矇眬，醉卧梅下魂何从，梦见延平对我拍手惊相逢。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄王香禅女士津门",
	"paragraphs": "短衣跃马出关时，一笑归来鬓未丝。两戒山河曾展览，百年日月任奔驰。书生合具屠龙技，烈士空吟伏骥诗。准拟闭门求寂静，禅心玄味远相期。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "答李如月女士赠诗",
	"paragraphs": "玉珰缄札孕来春，一段温馨字字真。远道问梅花有信，閒庭咏絮雪无尘。神仙历劫为名士，天帝胡然是美人。多谢藐姑时女意，犹将尧舜入陶甄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柳絮限韵，同南社诸子",
	"paragraphs": "饯春声里唱吴讴，万点霏霏扑画楼。三月烟花随去马，一堤晴雪逐浮鸥。玉钩帘外人如梦，红板桥头水亦愁。莫怨东风太零乱，他生能化绿萍不？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题南社嬉春图",
	"paragraphs": "大道有端倪，真人得其窍。凿破混沌心，各擅平生妙。娥娥南社徒，嬉春恣奇缈。变化若有神，一一尽穷肖。而我独好奇，化作美人妙。罗裙六幅裁，拈花睇微笑。以此不坏身，幻为天花绕。吁嗟造物心，众生亦微藐。虫臂与鼠肝，随形赴所召。断鹤而续凫，其名为诡吊。吁嗟南社徒，游戏亦夭矫。纷纷浊世中，而目谁能哓？盗蹠而孔丘，衣冠虚其表。臧获即侯王，贵贱本同调。况值春光和，万物各震曜。写此春人图，收作春诗料。我亦图中人，题图发大笑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其一",
	"paragraphs": "三年不上城南路，新柳新蒲覆道阴。便约诗人讨诗去，踏春声里一登临。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其二",
	"paragraphs": "抛却尘嚣拾得閒，一春无日不看山。何当触我兴亡感，忍泪新亭且破颜。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其三",
	"paragraphs": "才人不偶伤鶧鹉，楚客高歌哭凤凰。今日宁南门下过，招魂一恸菜畦狂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其四",
	"paragraphs": "十道丰碑赑?崇，楼船横海建奇功。祗今僵卧荒烟里，破碎江山鬼不雄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其五",
	"paragraphs": "魁斗山头白日斜，飘零龙种痛无家。春风不解冬青恨，碧血犹开帝子花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其六",
	"paragraphs": "环佩声残翠羽微，殡宫萧索落花飞。生愁山鬼逢人笑，手撷蘼芜荐五妃。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其七",
	"paragraphs": "入世居然色相空，天花无影我无踪。敲残一局棋枰冷，来听溪边万壑松。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其八",
	"paragraphs": "乘槎何处访桃源，揽古来寻梦蝶园。春梦已醒胡蝶化，先生归去佛无言。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其九",
	"paragraphs": "信是周馀靡孑遗，凄凉人世海之涯。葬身幸有一坯土，閒散头衔石虎碑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其十",
	"paragraphs": "生还重喜酹延平，一树梅花尚未零。扰我桑田多少恨，狂歌飞入小南城。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其十一",
	"paragraphs": "云石山人是我师，怜才欲筑一庵诗。网罗文献吾徒责，玉敦珠槃看小儿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城南杂诗十二首 其十二",
	"paragraphs": "一丘一壑吾能隐，某水某山任钓游。閒与儿曹谈掌故，胸中自有鲁春秋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城东杂诗七首 其一",
	"paragraphs": "沧海归来已夕晖，梦中五岳尚依稀。书生未与兴亡责，除却看山百事非。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城东杂诗七首 其二",
	"paragraphs": "迎春门外草如烟，累得诗人拜杜鹃。故国已芜王气尽，口碑犹说永和年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城东杂诗七首 其三",
	"paragraphs": "大冈山接小冈山，山影低徊夕照间。屹立城东三十里，曾从绝巘俯尘寰。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城东杂诗七首 其四",
	"paragraphs": "野水山花绕墓门，绿衣还见读书孙。生儿古有孙征虏，手挈江东定一分。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城东杂诗七首 其五",
	"paragraphs": "十亩閒閒好种桑，维南维北免思量。他年衣被苍生志，付与天孙织七襄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城东杂诗七首 其六",
	"paragraphs": "夹道香尘簇管弦，锦衣宝马拥神仙。东门杨柳垂垂尽，不见鞭春二十年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "城东杂诗七首 其七",
	"paragraphs": "几日骚魂未可追，风光冉冉思离离。刺桐花落城隅晚，记系春骢听赋诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "蓬莱曲",
	"paragraphs": "蓬莱水隔三千里，金银宫阙排云起。群仙欢乐不知愁，万树桃花红映水。桃花开落自年年，不管人间海作田。采药幸逢刘阮侣，避秦却入武陵船。西风一夜吹蒿里，座有东方饥欲死。臣朔前身是岁星，浮沈游戏诸天里。天魔跋扈天女愁，祸水横流满十洲。云雨行时惊楚梦，凤凰飞去空秦楼。更闻牛女相对泣，聘钱十万徵求急。维南有箕不可扬，维北有斗不可挹。南斗生棱北斗红，此时王母宴春宫。阶下微闻臣朔奏，翩然骑鹤来虚空。佩环隐隐天风下，集灵台上停云驾。娥娥侍女皆倾城，五铢衣薄薰兰麝。神光离合乍阴阳，闪闪星辰夜未央。从此青楼弄明月，不须银汉阻红墙。霓裳一曲羽衣舞，生春叠奏催花鼓。三千珠履多若云，十万银灯落如雨。微波渺渺暗通辞，香梦惺忪胡蝶痴。荐枕甄妃犹惝恍，吹箫秦女剧相思。此时遍酌群仙酒，交梨火枣劳纤手。汉皋游女洛川姬，十二金钗齐頫首。鍊方已乞息肌丸，捣药修成不死丹。谁分天魔还震怒，却从银海翻波澜。楼台曼衍鱼龙戏，蠹蟫食尽神仙字。淮南鸡犬亦猖狂，狐女狐姬更妖媚。王母闻言起叹嗟，罡风吹落自由花。金铃莫系花枝弱，红粉空描花影斜。花影花枝春狼籍，蓬山隔断春消息。蜀魄于今尚泣红，楚魂何日能成碧？三教朱英著意修，大罗天上足无愁。莫因贬谪人间去，笑倒仙人太乙舟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春树曲",
	"paragraphs": "玉楼夜冷烧红烛，酒酣耳热琵琶促。四弦寂寞忽无声，听我一歌春树曲。淡江有女艳如花，十四玲珑未破瓜。碧玉丽年娇待字，绿珠声价已无瑕。勾阑日暮教歌舞，翠袖红牙不知数。帐里杨风唱采春，帘前梨月翻珠树。树底流莺宛转声，回眸一笑若为情。朱唇衔雨遮纨扇，绿鬓堆云倚画屏。雾峰公子豪华客，承明自擅通侯籍。碎击珊瑚叱蠢奴，尽倾珠玉求佳色。北里相逢问宿缘，千金又出买花钱。早携娇鸟笼中住，但作鸳鸯不羡仙。春慵睡起微含笑，开奁自把菱花照。大姨风调小姨娇，争似新人年更少。新人宜笑又宜颦，密意浓情在一身。好是芙蓉开并蒂，风流占断大墩春。承欢侍侧才三月，掩袖低徊恩爱绝。东西沟水自分流，朝暮巫云犹出没。登车宛转泪空流，一斛珠连万斛愁。教曲伎师怜尚在，旧时姊妹忆同游。春江夜月多笙吹，酒阑未忍孤衾睡。真成薄倖怨阿郎，谁念姬姜竟蕉萃。绣阁花开年复年，落花无主意缠绵。蜂愁蝶怨凭谁诉，絮乱丝繁亦可怜。我昔曾游大墩麓，捲帘瞥见长蛾绿。十载青楼梦觉时，又闻山下蘼芜曲。蘼芜生长系相思，何处春风好护持。旧侣已多嗟薄命，美人未嫁惜芳时。昨宵梦断东西陌，一种春声忘不得。絮果兰因即是空，冶叶倡条偏相识。等是人间坠溷花，芳情脉脉起咨嗟。斑骓欲系王孙住，杨柳依依又水涯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "得香禅书却寄",
	"paragraphs": "银河迢递隔红墙，耿耿星辰夜未央。远道幸投青玉案，几□重上郁金堂。九歌公子思南国，一笑佳人在北方。莫怨秋蕖渐零乱，昵他红处护鸳鸯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "再寄香禅",
	"paragraphs": "名山绝业足千年，犹有人间未了缘。听水听风还听月，论诗论画复论禅。家居鹿耳鲲身畔，春在寒梅弱柳边。如此绮怀消不得，一箫一剑且流连。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "中秋四首 其一",
	"paragraphs": "八年不看台南月，独上高楼自放歌。盈缺匆匆愁里过，一轮还照旧山河。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "中秋四首 其二",
	"paragraphs": "塞北江南月有情，听歌载酒月中行。天津桥上还相忆，静对姮娥坐到明。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "中秋四首 其三",
	"paragraphs": "木犀花发透层霄，隔院笙歌未寂寥。更喜团圆帘外月，清尊清话度清宵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "中秋四首 其四",
	"paragraphs": "丝竹中年百不宜，况逢佳节苦无诗。纸屏独倚秋光冷，夺饼纷纷看小儿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭林痴仙",
	"paragraphs": "来日大难君竟死，此时痛哭我何痴！江山憔悴秋先老，风雨飘零梦亦疑。胸有千秋唯纵酒，交从十载况论诗。汴溪流水声呜咽，他日招魂拜子规。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "过故居有感",
	"paragraphs": "海上燕云涕泪多，劫灰零乱感如何！马兵营外萧萧柳，梦雨斜阳不忍过！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "半月楼",
	"paragraphs": "骑秋风雨暗城南，禊事重修酒正酣。半月楼空歌舞歇，乱蛙衰苇满寒潭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "西风",
	"paragraphs": "南临百粤北居庸，两界山河在眼中。谁料闭门贪寂静，打窗落叶又西风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭赖悔之",
	"paragraphs": "酒徒寥落今何世，词客飘零亦足哀。搔首问天成独醉，狂歌斫地负奇才。死生一瞬乾坤小，风雅千秋道义隤。月黑枫青难再见，可能化鹤梦中来。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "法华寺畔有閒散石虎之墓，余以为明之遗民也；将遭毁掘，乃为移葬梦蝶园中。为文祭之，复系一诗",
	"paragraphs": "草长鹃啼事渺茫，残山剩水更悲伤。姓名未入遗民传，碑碣空留古寺旁。梦蝶客归园月冷，骑鲸人去海波荒。南无树下优昙畔，寸土犹能发异香。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "海滨夜宿",
	"paragraphs": "频年漂泊未曾休，况是萧条海上秋。曲渚断芦依浅水，故园丛菊忆孤舟。檐前月出神虫叫，沙际潮平鬼蟹游。赖有村翁能解事，剪灯閒话夜悠悠。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寒鸦叹",
	"paragraphs": "冻云压城城欲沈，悲风猎猎摧空林。林间栖鸦忽惊起，飞来屋角相追寻。屋中有人方夜读，摊书未睡起沈吟。啁啾咿哑为何事，开门一见天森森。北斗无芒寒月坠，中宵气冷侵衣襟。汝巢既覆汝身瘦，羽毛未满天又阴。彻彼桑土计非晚，汝手拮据汝口瘖。我生以来多忧患，劬劳筋骨苦志心。每思古训自鞭策，沃土之民逸则淫。日日卖文博斗酒，归来妇子相劝斟。醉后歌声出金石，俯视尘世微古今。侏儒饱死臣朔饿，如何恻恻哀微禽。鸦兮鸦兮汝勿哭，会见朝阳威凤求好音。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "丁巳元旦",
	"paragraphs": "莽莽星球又一旋，人间何处得春先？新蒲细柳皆争长，冶燕痴莺亦可怜。三海屠龙成浩劫，中原跃马待明年。椒醑醉后婆娑舞，快读螣蛇烈士篇。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "北望",
	"paragraphs": "北望风云暗，东来草木新。中原犹战斗，故国欲沈沦。岂是唐虞禅，偏生莽卓臣。黄花如可问，愁绝泪沾巾。不惜民权贵，唯知帝制尊。可怜华盛顿，竟作拿波崙。国会遭摧折，邦基又覆翻。共和才五载，兴废与谁论。新室当朝诏，齐台劝进笺。文人甘作贼，武士复争权。豺虎衡途卧，鲲鹏绝海骞。中宵愁不寐，翘首望南天。玉弩滇池外，金戈越海隅。唐衢真痛哭，蔡泽愿驰驱。露布传千里，风声遍九区。桓桓诸义士，讨贼莫踟蹰。白马来盟日，黄龙痛饮时。登坛齐歃血，破坞待然脂。楚水连天阔，秦云入地奇。更闻巴蜀险，得失系安危。逐鹿悲项羽，投龟哭楚灵。乌江终不渡，汉水恨难平。黄屋他年梦，丹旐故里行。凄凉洹上土，枯骨冢中轻。日月低燕树，云霞绕汉宫。西山方射虎，南海又屠龙。击楫中流泪，麾戈再造功。群凶如不杀，终恐化妖虹。国是虽无定，人谋自可臧。同袍争敌忾，大厦免沦亡。水息鱼龙静，风恬燕雀翔。春江无限好，濯足咏沧浪。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "偕少云观永乐班女伶四首 其一",
	"paragraphs": "放眼春光蓦地多，纷纷莺燕尽婆娑。香车夜碾城西月，半为看花半听歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "偕少云观永乐班女伶四首 其二",
	"paragraphs": "银灯历乱照红妆，宝髻云鬟列两行。争似女儿能变化，一时粉墨即侯王。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "偕少云观永乐班女伶四首 其三",
	"paragraphs": "亦有佳人字莫愁，当筵自拨钿箜篌。离离红豆多情种，移向东风较自由。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "偕少云观永乐班女伶四首 其四",
	"paragraphs": "玉楼春帐可怜宵，剑影箫声慰寂寥。一种倾城倾国恨，桃花扇底话南朝。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杂诗寄林南强四首 其一",
	"paragraphs": "啁啾众鸟沸如雷，想见高冈一凤哀。左倚桂旗右蕙盖，年年清浅看蓬莱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杂诗寄林南强四首 其二",
	"paragraphs": "旗鼓骚坛张一军，亦狂亦侠亦温文。诗家别有维摩垒，五字长城待策勋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杂诗寄林南强四首 其三",
	"paragraphs": "天地奇文未敢私，几人剽窃几人知。梦梦上帝无言日，跳荡披猖任小儿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杂诗寄林南强四首 其四",
	"paragraphs": "仙才已死鬼才殇，剩有悲歌哭楚狂。行尽黄河九千里，濯缨濯足在沧浪。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "端午吊屈平",
	"paragraphs": "秦人大笑楚人哭，怀王入关今未复。楚人大笑秦人号，咸阳一炬岂能逃。天下纷纷说秦楚，强者如狼弱如鼠。问天呵壁彼何人，亡国之雠不共处。年年五月江水寒，灵旗欲下云容与。楚虽三户足亡秦，郢中且记南公语。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄李耐侬夫妇北京四首 其一",
	"paragraphs": "我依秋水思君子，每对春云忆美人。一自京华分手后，隔江消息断双鳞。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄李耐侬夫妇北京四首 其二",
	"paragraphs": "梳头逆旅逢张妹，割肉堂前见李郎。匹马化龙东海去，虬髯从此閟行藏。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄李耐侬夫妇北京四首 其三",
	"paragraphs": "十年饱看鱼龙戏，万里空怀猿鹤群。痛饮狂歌犹似昔，几时尊酒重论文？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄李耐侬夫妇北京四首 其四",
	"paragraphs": "司马情书含悱恻，公羊大义未凋零。治经治史家常事，但愿儿曹识一丁。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "八卦山行",
	"paragraphs": "天狼昼明天狗恶，黑旗无光日色薄。万雷淜湃撼孤城，八卦山头云漠漠。蓦然一骑突围来，左甄右甄相刺斫。鼻头出火耳生风，五百健儿齐踊跃。是何意态伟且雄，延陵季子神磅礡。书生抵死在疆场，志士不忘在沟壑。城存与存亡与亡，万民空巷吞声哭。裹尸马革复何惭，弩目牛皮今非昨。提刀大笑向天行，中宵几见旄头落。我来山上吊英灵，独汲寒泉荐秋菊。国魂飘荡国殇哀，哀哉今人气萧索！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台中感旧",
	"paragraphs": "酒徒不见林无闷，词客难寻赖悔之。我过东墩频洒泪，斜阳影里立多时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日偕少云游海会寺四首 其一",
	"paragraphs": "海国扶馀霸业空，禅林寥廓又秋风。万千劫后留真谛，二十年来證大雄。池水有波分剑绿，天花无影著衣红。鹃魂蝶梦寻常事，伫看银瓶掣毒龙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日偕少云游海会寺四首 其二",
	"paragraphs": "北郭荒凉吊古来，为搜诗碣剔苍苔。草鸡已失英雄气，云狗难消佚荡才。佛说有缘成世界，我闻弹指现楼台。十分心事归平淡，不向空王话劫灰。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日偕少云游海会寺四首 其三",
	"paragraphs": "他生福慧此生修，法界圆融悟得不？但祝慈云长庇护，每逢吉日便邀游。国中公子怀无忌，湖上佳人署莫愁。红粉青山誓偕隐，及身早自定千秋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日偕少云游海会寺四首 其四",
	"paragraphs": "击剑吹箫意爽然，且抛尘事学逃禅。林花淡淡经秋媚，水竹萧萧映日妍。省识是空还是色，自然如帝又如天。归车谩趁疏钟晚，遥指寒鸦几点烟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "一电四首 其一",
	"paragraphs": "一电传来复辟文，道傍争说莽张勋。岂真丹穴求明主，也学朱虚夺北军。祸水瀰漫通皖水，妖云惨憺蔽燕云。共和两度遭摧折，国本飘摇未忍论。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "一电四首 其二",
	"paragraphs": "长白山头水倒流，冥冥王气已全收。虞宾幸免遭衔璧，周主犹闻拥缀旒。落日昆池灰早死，秋风故国发长留。东华门外垂杨老，忽见龙旗在上头。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "一电四首 其三",
	"paragraphs": "马厂仓皇起誓师，纷纷直北羽书驰。可知玉弩惊天日，正是金瓯坠地时。十道新军齐敌忾，两朝危局赖扶持。段公慷慨饶忠勇，驱遣貔貅逐魍魑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "一电四首 其四",
	"paragraphs": "捭閤纵横说异同，那堪一国实三公。十年豹变藏妖雾，万里鹏抟待好风。功首罪魁今已定，圣人大盗本相通。白鱼朱鸟荒唐事，莫再吹来劫火红。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "宝玉曲",
	"paragraphs": "燕人爱珷玞，郑人呼鼠璞。可怜席上珍，弃置同流俗。独有楚卞和，能识荆山玉。载拜献王庭，不遇甘刖足。一朝发奇光，万夫皆侧目。巨价重连城，赵秦争一鹿。至今二千年，久韫贾人椟。众女嫉蛾眉，群雌徒粥粥。何如完璧归，抱向荆山哭。我昔游玉峰，万花发奇馥。复曾梦玉京，仙姬多绰约。琅琅天风鸣，驾下淡江曲。高楼夹道旁，丝管云中促。桃李濯春华，香车驰绣毂。翩然见美人，自言名宝玉。宝玉年几何？二十尚未足。娥娥红纷妆，烂烂云锦服。纤纤媚语柔，袅袅腰肢弱。相见便相思，相思更相谑。饮我琥珀杯，醉我琼瑶醁；挂我玳瑁簪，贻我珊瑚镯。晓起看梳头，晶帘影秋菊。同梦恋春风，夜谈烧银烛。我名号青萍，卿意怜结绿。如此素心人，宁忍依草木？我欲命蹇修，贮之以金屋。围以翡翠屏，垂以珍珠箔；衣以雪罗襦，袭以冰绡縠。我既赋閒情，卿亦修清福。但恐玉镜台，不为太真属。不然聘云英，玉杵捣灵药。璧合会有时，珠联犹未速。并世有怡红，为谱潇湘曲。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春愁",
	"paragraphs": "浩荡春愁昔昔来，枕边帘畔费疑猜。星辰闪铄犹昨夜，云雨荒唐认旧台。天上有蟾能捣药，人间无鸩可成媒。蛾眉谣诼何须怨，终恐陈思是陋才。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春燕限韵，同瀛社诸子",
	"paragraphs": "东风剪剪漾微波，肠断江南旧恨多。草长红桥寻故垒，花飞香径定新窠。六朝才子乌衣巷，一代佳人白纻歌。羡煞卢家饶艳福，玳梁双宿影婆娑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄怀胡南溟",
	"paragraphs": "词人竞说胡天地，痛饮狂歌世莫知。岁月骎骎成老大，文章落落负雄奇。西风愁入黄河曲，南吼声沈赤嵌诗。记取澄台共观海，栽桑何日慰襟期。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "著书",
	"paragraphs": "物外虫虫别有天，著书还恨少华年。人间蝶梦谁长短？世上蜗争剧变迁。坑士劫灰秦已冷，迎宾腊酒汉犹延。他时尸祝吾何敢，畏垒穷居即是仙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "家居",
	"paragraphs": "人生哀乐寻常事，其奈光阴昔昔过。忙里著书聊习静，有时对酒亦狂歌。庭花烂熳秋容好，山影低徊画意多。便与荆妻相瀹茗，起看新月漾帘波。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "陋园即事，赠主人颜云年",
	"paragraphs": "天地为蘧庐，风云为户牖；日月为庭除，山川为左右。我生大气中，居之何陋有？朝读一卷书，夕饮一杯酒。世事看龙蛇，功名视刍狗。去住本无常，忧乐自天受。我闻颜圣人，陋巷且不朽。农山言志时，欲致太平久。孔曰尔多财，吾为尔宰否。何以利吾身，一笑王曰叟。金穴凿洪蒙，五丁供奔走。以此大地藏，为畀民生厚。经济发文章，际会良非偶。十笏筑骚坛，旗鼓相先后。佳节会良朋，黄花醉重九。左拍洪奎肩，右挹浮邱袖。刻烛快传笺，从此分胜负。胜者夺锦标，负者酌大斗。况有美人来，娥眉拥螓首。不惜醉红裙，小谪风流薮。浩歌咏沧浪，翩然出尘垢。我时问主人，斯园陋何有？主人载拜辞，祖德未敢负。箪瓢乐家风，敬哉子孙守。我闻主人言，还为主人寿。愿保千金躯，泉石长无咎。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其一",
	"paragraphs": "作史评诗且得閒，春光催我上圆山。几人领略游山意，看到精微窈窕间。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其二",
	"paragraphs": "此间山水足嵚奇，石老林深位置宜。太古巢空人已去，可怜迂谷不知诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其三",
	"paragraphs": "视师海上久留铭，一剑东来气已横。何日化龙天外去？至今争说郑延平。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其四",
	"paragraphs": "废殿荒凉浸绿苔，忽闻弹指现楼台。可知佛力弥天大，亦待黄金布地来。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其五",
	"paragraphs": "王谢争墩事亦奇，百年名字有谁知？眼前即是沧桑感，劫后重来祗有诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其六",
	"paragraphs": "隔寺传来一杵钟，钟声惊起剑潭龙。他时为雨为云去，洒遍诸天法界浓。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其七",
	"paragraphs": "淡江新涨夜停桡，两岸垂杨羃画桥。刮地笙歌嫌太俗，不如此处独吹箫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其八",
	"paragraphs": "北投亦是萧閒地，妖女狂且蹀躞行。我替山灵深惋惜，在山泉水不能清。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其九",
	"paragraphs": "卿能读画我能歌，绝代佳人爱薜萝。持较孤山梅鹤侣，人间清福汝侬多。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其十",
	"paragraphs": "此间福地亦嫏嬛，著得无愁便是仙。他日棠云添一阁，圆山山上梦同圆。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其十一",
	"paragraphs": "大隐何妨在城市，小山亦足起风云。记从五岳归来后，独爱吾乡猿鹤群。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山杂诗十二首 其十二",
	"paragraphs": "半日清游半赋诗，归家恰值上灯时。从今又坠尘寰去，收拾雄心付酒卮。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "剑潭",
	"paragraphs": "群龙血战喧雷雨，腾拿十丈纷旗鼓。中有一龙坠潭中，化为长剑犹起舞。潭水千年血尚腥，潭花寂寞酬山灵。红毛垒毁寒潮齧，赤嵌城高落日横。独有诗人爱清绝，苦吟自对空潭月。芦荻萧萧秋复秋，微茫星斗时出没。回头忽见朝墩红，远山万朵青芙蓉。且提长剑倚天啸，他日屠龙大海东。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "圆山贝冢",
	"paragraphs": "巍巍台北城，万瓦鱼鳞覆。蜃气幻楼台，龙宫耀珠玉。我来淡江滨，独爱圆山麓。贝冢尚可寻，千年出幽谷。土色隐斓斑，波纹断复续。云是原人居，穴处传其族。结绳虽云遥，石锄犹可斸。惜无龟甲文，得馈今人读。今人号文明，犹见狉榛俗。仓颉制奇书，天愁鬼夜哭。忧患自兹来，贫富日争逐。富者餍膏粱，贫者甘藜藿。劳逸苦不均，生涯常局促。乃知人世间，所争在饮啄。何如无怀民，食饱还鼓腹。缅怀太古前，独倚潭边竹。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "淡水水源地是世界第三泉，诗以纪之",
	"paragraphs": "我昔游金山，曾汲中泠水。北上采翠微，亦饮玉泉美。朅来在南荒，沿海地多滓。夜雨入帘来，新泉绕阶戺。驱车恣登临，凭吊红毛垒。万木翳鸣蝉，苔花浮玉蕊。娟娟绝纤尘，空明浸寒漪。倚杖听瓢声，泠然万虑止。况当炎熇时，润涤诗肠喜。大地毓名泉，此为第三尔。临流几万家，井渫受福祉。馀沥溉良畴，春云侵耒耜。在山泉水清，逝者如斯矣。我志在沧浪，濯缨歌孺子。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "观音山",
	"paragraphs": "朝诵楞严经，暮持般若咒。蜡屐朝名山，天风吹短袖。古木郁苍崖，新泉穿石溜。巍巍梵王宫，地僻无尘垢。更上一层峰，游心超宇宙。东望群山平，西临沧海陋。芥子现须弥，胸中吞八九。弹指数大千，人天同一寿。持此问观音，观音应点首。我闻诸佛力，伟哉观世音。化身三十二，长坐落伽林。诸天散花雨，大地布黄金。佛力既广大，佛法何销沈？西来求净土，风火乱相侵；东来求乐国，鬼气迫人森。我身欲何之，不如入山深。山中何所有？修篁鸣素琴。山中何所住？白云覆岩阴。山中何所食？长镵斸药蔘。山中何所饮？清泉当酒斟。但恨人间世，苦海多呻吟。我欲拯救之，龙象亦驯瘖。愿入三摩地，以发菩提心。天风何迢迢？白云何渺渺？声闻何悠悠？名心何扰扰？我来此山中，俯视人间小。人间忧患多，山中俗尘少。孤坐澹忘归，清罄一声了。暝色入深林，虚空度飞鸟。耳根既圆通，万缘皆缥缈。稽首见如来，拈花證微笑。我家在城阴，观音日对门。我来此山中，观音寂无言。色相虽可参，妙法不得闻。譬如掬水月，水去月无痕。又如触花气，花谢气何存。我身非我有，万物同其源。万物非我有，天地分其根。天地非我有，大造阐其元。大造非我有，佛法转其轮。上穷亿万劫，下至亿万孙。唯佛心无畏，唯佛道独尊。湛然观自在，一洗众生喧。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "夜宿凌云寺",
	"paragraphs": "万籁沈人海，天花落不知。宿云归岫远，新月出山迟。祇树曾闻法，禅房且赋诗。佛灯还照夜，尘梦欲何之？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "晓起",
	"paragraphs": "尘梦陡然觉，众香不得闻。诸天犹寂静，下界已纷纭。石老常含雨，篁多欲拂云。山中无俗垢，花木亦清芬。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "碧潭四首 其一",
	"paragraphs": "昨宵清梦坠城南，一缕诗魂绕碧潭。好是日斜风定候，半江波影醮春衫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "碧潭四首 其二",
	"paragraphs": "番风才过楝花天，两岸垂杨尽著绵。刻意留春留不住，落红飞上酒人船。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "碧潭四首 其三",
	"paragraphs": "濯缨他日记沧浪，相约流觞兴倍长。春水初添三四尺，登盘已荐{鱼桀}鱼香。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "碧潭四首 其四",
	"paragraphs": "㯍声灯影乱中流，入夜笙歌起画楼。待到四更人静后，一船明月淡江头。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "江山楼题壁",
	"paragraphs": "如此江山亦足雄，眼前鲲鹿拥南东。百年王气消磨尽，一代人才侘傺空。醉把酒杯看浩劫，独携诗卷对秋风。登楼尽有无穷感，万木萧萧落照中。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "卜宅",
	"paragraphs": "卜宅江漘岁两更，侧身天地一浮萍。狗屠几辈知朱亥，鸿馆无人笑白丁。落日放船秋载酒，西风闭户夜谈经。生涯差喜稻粱足，何用劳劳过野亭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "夜游剑潭",
	"paragraphs": "奇愁郁勃不可说，走向空潭弄明月。姮娥顾影爱清姿，玉楼迢递银河没。归来闭户读离骚，芬芳悱恻悠悠发。背灯觅梦倚秋屏，梦见湘魂呼咄咄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "八月二十七日观台北祀孔，有感",
	"paragraphs": "百仞宫墙迹已沈，鸱鸮纷集泮池林。堂前礼乐伤崩坏，劫后诗书共探寻。道大未堪歌凤叹，时艰难遣获麟心。春秋据乱今何世，我欲因之溉釜鬵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "感事四首 其一",
	"paragraphs": "天上威弧且莫张，万方争集太平洋。可能玉帛修盟府，自免干戈启战场。兄弟比邻亲鲁卫，提封绝域失江黄。春秋据乱谁称霸，秦穆齐桓在一匡。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "感事四首 其二",
	"paragraphs": "拒楚宾秦计早成，竞传韩魏是同盟。已闻古佛生天竺，复见蚩尤出汉城。南极一星朝北斗，东风万里接西溟。烂柯山上傍观懒，胜负纷纷判此枰。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "感事四首 其三",
	"paragraphs": "横海楼船壮伏波，且骑天驷渡天河。弭兵有客疑衷甲，耀武何人肯止戈！侵略雄心排彼得，平和遗训守门罗。鱼龙寂寞江湖冷，愁听阴山敕勒歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "感事四首 其四",
	"paragraphs": "雄关百二郁崔嵬，越水燕云眼倦开。同室称戈争割据，登台杖剑且徘徊。可怜苦雨凄风夜，谁是经天纬地才？莽莽中原秋欲暮，伤心忍对菊花杯！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其一",
	"paragraphs": "佣书碌碌损奇才，绝代词华谩自哀。三百年来无此作，拚将心血付三台。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其二",
	"paragraphs": "一杯差喜酹延平，东海风云气尚横。记得宁南门下月，梅花红映读书灯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其三",
	"paragraphs": "马迁而后失宗风，游侠书成一卷中。落落先民来入梦，九原可作鬼犹雄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其四",
	"paragraphs": "韩潮苏海浩无前，多谢金闺国士怜。从此不挥閒翰墨，青山青史尚青年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其五",
	"paragraphs": "绝业名山幸已成，网罗文献责非轻。而今万卷藏书富，不让元侯拥百城。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其六",
	"paragraphs": "一代头衔署逸民，千秋事业未沈沦。山川尚足供吟咏，大隐何妨在海滨。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其七",
	"paragraphs": "诗书小劫火犹红，九塞谈兵气尚雄。枉说健儿好身手，不能射虎祗雕虫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾通史刊成，自题卷末八首 其八",
	"paragraphs": "一气苍茫接混冥，眼前鲲鹿拥重瀛。渡江名士如相问，此是人间野史亭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄南社诸子",
	"paragraphs": "我依北斗思南斗，每觉春声杂夏声。天上楼台原是梦，人间草木岂无情？中年荡荡多哀乐，故旧寥寥感死生。差喜固园今夜月，酒筹诗笔互纵横。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "游灵泉寺",
	"paragraphs": "莲社风流久不闻，芒鞋踏破岭头云。看山他日曾留约，病酒于今且绝荤。尘海琴樽伤寂寞，禅房花木苾清芬。我来别有谈空处，欲借泉灵洗俗氛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "栎社大会，示同社诸子",
	"paragraphs": "寥落吾徒未有奇，孤芳独抱一编诗。廿年旧泪伤锄蕙，千古高风继采薇。裙屐渐欣乡国盛，文章足起劫尘衰。莫谈栎社终无用，伫看轮囷拔地时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "栎社席上有怀林痴仙、赖悔之二兄",
	"paragraphs": "劫火图书共陆沈，清秋风雨苦相侵。周秦以下无奇气，山水之间有正音。举盏或怜春酒薄，敲诗每觉夜钟深。年来事事伤哀乐，又向莱园一怅吟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭陈沧玉",
	"paragraphs": "悔之既没痴仙逝，寥落骚坛又失君。廿载知交肝胆在，一朝大化死生分。杯停夜雨莱园酒，笔绝秋风栎社文。他日枕山山下过，落花衰草哭斜曛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题蔡愧怙先生遗墨",
	"paragraphs": "三矢誓天人有恨，一戈返日我何为！中宵风雨鸡鸣后，奈此斑斑血泪辞。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题美国南北战史",
	"paragraphs": "七年血战垂青史，万岁欢呼放黑奴。我爱慈悲宗义侠，瓣香林肯绣批荼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题印度佛教史",
	"paragraphs": "法界圆融色界空，诸天西向水流东。佛佗去后祇园寂，惟见芙蓉满地红。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其一",
	"paragraphs": "五岳归来已七秋，又携仙眷上蓬洲。此行为爱樱花好，料理诗篇纪俊游。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二",
	"paragraphs": "袅袅垂杨拂水湄，剪江一叶月如眉。明朝系缆春申浦，重听吴娘唱柳枝。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三",
	"paragraphs": "樱花未看看桃花，两岸垂杨拂钿车。记得旧时曾载酒，十分春色在龙华。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其四",
	"paragraphs": "此是东瀛第一天，求书曾泊遣唐船。祗今故国风云乱，文物凋零愧后贤。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其五",
	"paragraphs": "樱花如雪月如潮，难遣春光是此宵。卿意侬情同眷眷，禅心诗味两超超。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其六",
	"paragraphs": "挥手东宁事可哀，骑鲸人去閟风雷。迢迢平户船头望，何日重生不世才。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其七",
	"paragraphs": "两山突兀拥严关，海国金汤岂等閒。落日荒涛望天末，不堪回首是台湾。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其八",
	"paragraphs": "新潮渐涨旧潮低，一抹扶桑日已西。夜半舵楼频翘首，星星渔火望中迷。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其九",
	"paragraphs": "旧迹重寻布引泉，游踪复泊摄津船。淡云微雨山阳道，检点征衫已十年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十",
	"paragraphs": "东西潮水此归虚，津吏狺狺禁挟书。笑问秦时旧童丱，祖龙政策更何如！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十一",
	"paragraphs": "参鸾天外且停踪，身在蓬山第几重。三月风光人欲醉，尚留春色二分浓。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十二",
	"paragraphs": "九十韶光信可人，缤纷香雨浥轻尘。我来正值花齐放，万树烘成上野春。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十三",
	"paragraphs": "环球竞鼓弭兵风，祗在平和两字中。省识春秋无义战，巍巍一塔可铭功。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十四",
	"paragraphs": "英雄事业定千秋，一剑恩仇死未休。眼底庸奴何足数，范金谁得媲南洲？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十五",
	"paragraphs": "忍把诗魂葬此间，故乡亦有好湖山。廿年旧泪三年别，丝竹凄凉哭谢安。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十六",
	"paragraphs": "江户花时万事新，香车宝马竞游春。谁知十丈京尘里，竟有摊书闭户人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十七",
	"paragraphs": "满天微雨乱红酣，习习东风柳外骖。竹簟芦帘春欲去，一时梦绕墨堤南。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十八",
	"paragraphs": "昨宵曾赋看花词，今日风光在水湄。收拾诗囊讨春去，莫教红雨怨芳时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其十九",
	"paragraphs": "蓬川堤畔系轻舟，万树樱花映水流。博得狂夫开口笑，明朝扶醉再来游。",
	"id": "e87560e8-e82b-344f-8a00-424a960cb6ec"
}]