[{
	"author": "寇梦碧",
	"title": "临江仙  复园忆息庵",
	"paragraphs": "经乱池台春不管，闭门风雨惊心。酽愁空付酒杯深。枕屏悭好梦，山水閟清音。闻道小园花事了，芳华过眼难寻。真香岂耐俗尘侵。飘零原自好，多事乞春阴。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐",
	"paragraphs": "万雷鸣缶，闲煞谈天口。日饮亡何浇一斗，拚送流年如酒。短歌自答疏狂，惊尘不到鸥乡。消得晚凉滋味，不辞坐尽斜阳。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐  上元小集石莲庵",
	"paragraphs": "试灯风起，曼衍鱼龙戏。天上梦回残醉里，拥髻寒宵滋味。夜蛾孤负年年，今年偶拾清欢。但得此心如月，任教灯火阑珊。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天",
	"paragraphs": "咫尺银湾路转迷，玉珰珍重失前期。丛衫小蝶秋为骨，紫滟金杯梦作衣。山黛敛，柳烟低。大千春色在蛾眉。漫天匝地鸳鸯锦，辛苦红蚕独茧时。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天  题梦边双栖图二首 其一",
	"paragraphs": "过眼湖山换笑颦，炉烟药裹与温存。十分斟酌花间泪，一半安排画里身。休缱绻，漫殷勤。鸳鸯恩重是愁根。梦边词共湘中草，各占人间一段春。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天  题梦边双栖图二首 其二",
	"paragraphs": "念四翻风念五弦，流光销与曲中弹。疏花寂寞分秋病，短烛殷勤共夜寒。无量劫，有情天。未妨磨折是缠绵。鹅屏路在鹅溪上，画里移家到梦边。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹊桥仙  七夕无雨",
	"paragraphs": "鸳梭织恨，鹤笙传怨，今夕绛湾无路。漫空龙战鹊惊飞，正魂怯、泪难成雨。黄姑渚畔，素娥宫里，一样离愁谁诉。几时银浦变红桑，放星侣、朝朝来去。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐  秋雨游颐和园",
	"paragraphs": "翠烟璿雾，凄酿空山雨。长乐钟沉秋不语，莽莽苍龙西去。昆明拾得残灰，湖山只费清哀。枉把水犀十万，换他画本诗材。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "浣溪纱",
	"paragraphs": "罨画湖山淡墨遮，东风刻意斗铅华。晚莺无力媚残花。夜气暗通蒿里月，灯痕红似瘴溪霞。都将奇赏换长嗟。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "浣溪纱",
	"paragraphs": "残雪新灯夜不分，花光人雾两氤氲。六街携手踏娇尘。鬟凤三千飞翠雨，烛龙十万吐红云。而今愁绪那年春。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "蝶恋花　三蠹庵赏鸾枝花",
	"paragraphs": "清冷乡中春绚烂。人瘦花腴，愁与欢相半。记向女床山上见，梦痕犹带娇红浅。命酒寻芳浑意懒。独抱秋心，怕识东风面。不恨飘零芳事暂，多情却恨春归晚。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天  感春和苏宇翁",
	"paragraphs": "一闰难回凤尾春，落红终古傍斜曛。雁沉筝外三千劫，虫幻钗头十二辰。空问影，漫书尘。夜窗风细语灯唇。谷音不隔关山远，魂梦依稀见似人。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "南乡子",
	"paragraphs": "世相幻于云，每把春婆梦当真。试听娇莺声细啭，香唇，腥秽宁知五脏神。笑面绉靴纹，夜夜怀惭影对衾。独有精芒销不尽，诗魂，一点灵明不受尘。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "点绛唇",
	"paragraphs": "禁惯长宵，梦回不觉曦霞吐。讨春轻误，云散还疑雨。狐穴搜诗，且领闲中趣。君听取，塔铃风语，莫是愁来处。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "蝶恋花",
	"paragraphs": "记向断桥临水见。露压烟欺，寂寞无人管。一自承恩移上苑，小眉学画宫黄浅。踠地青青千万线。费尽春工，翻觉东风贱。明月梢头曾许伴，而今月也成秋扇。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "惜秋华　中秋",
	"paragraphs": "冷拍霓裳，甚匆匆换了，喧天鼙鼓。怨极夜娥，无端又逢三五。依稀翠水琼田，渐酝酿、颦烟恨雨。何处闪幽红，熨秋灯痕自苦。忍泪几延伫。对闫浮清影，锁佩霞仙步。空剩有、恨茧织，镜霜新缕。惊飙卷尽苍葭，莫更寻、旧栖鸥鹭。迟暮。倚芳情、梦云深护。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "渡江云　九日梦碧词集",
	"paragraphs": "镜天沉悄碧，九州雁外，风雨一危楼。登临凄万绪，节物依然，人自不宜秋。红萸乌帽，更能消、几度清游。生怕遣、惊尘移海，无地著闲鸥。淹留。云边闲味，劫罅欢悰，尽簪花载酒。又争知、愁深酒浅，鬓改花羞。岁寒心素怜同抱，向何日、散发扁舟。呤望苦，宵来有梦相酬。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "倦寻芳　岁暮",
	"paragraphs": "雪消腊尾，春入杯心，欢迹重认。饯了残寒，早又试灯期近。燕子衔回钗底梦，梅花红递窗前讯。恣游情，看氤氲十里，翠烟珠粉。甚过眼、岁华如扫，万海千桑，都上衰鬓。瓜蔓风来，知是几番花信。匝地霜飞寒骨白，漫天血舞愁眉锦。伫南薰，向深宵，冻弦弹损。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "徵招　挽择庐翁",
	"paragraphs": "西风唤笛江城晚，凄凉顿添秋绪。薤唱冷烟沽，问鸥盟谁主。夜台悲碎语。抵多少、断宫零羽。剪碧词怀，听风吟兴，一暝终古。前度。溯追游，怜才意，题襟许陪尊俎。玄赏负深期，叹年华空误。素弦今独抚。剩依黯、云谣新谱。断魂远，拟叩灵阍，奈梦边无路。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "台城路　戊子秋城南诗社雅集，时为择庐丈殡期后二日，自此城南遂无社集矣",
	"paragraphs": "黄花冷占虫天病，登临顿惊秋晚。贳醉楼头，寻诗梦罅，劫外闲邀鸥伴。吟衷共遣。但锦句频裁，翠尊低劝。检点清愁，岁华偷向鬓边换。寒漪将影自照，壮怀寥落意，空付杯卷。古堞传烽，危城压血，销与伤高心眼。离魂去远。对剩墨零缣，并成依黯。感逝悲秋，酒潮和泪泫。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "百字令　题机峰夜坐读书图",
	"paragraphs": "困人夜色，对瓮天无罅，一灯红补。谁掷小楼图画里，悄把古春支住。汉戟须招，湘累莫问，坐对花虫语。霓裳惊破，鬓丝空织愁谱。回念内库烧残，天衔踏遍，金粉都尘土。边腹纵教留一笥，能贮燔灰几许。藕孔藏忧，槐根续梦，那便从容去。窗曦渐上，淡红遮断魂路。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "玉楼春　和瞿禅翁过四印斋",
	"paragraphs": "残灯影事从头数，七十五年弹指去。偎花老屋托秋吟，扫叶小龛供梦语。白头重踏春明路，好借沧桑将恨补。宝阑春去又多时，欲剪梦痕无一缕。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "八声甘州　饯梦边词人",
	"paragraphs": "正排空风雨怒于潮，金声裂危弦。历虫沙千劫，魂飞血舞，惊泪浮天。多少覆巢燕侣，零梦了西园。等是无家别，休唱阳关。回首梦边小驻，共心光作作，夜气漫漫。几精灵摩荡，呼唤杳冥间。送馀生、箫沉月死，问烛花、何意媚宵寒。茫茫意，待乘槎去，河汉都干。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "西子妆慢　丛碧翁过津门故居",
	"paragraphs": "似醉还醒，欲晴又雪，凄黯情怀如许。小廊回合曲阑斜，尚依稀、梦游前路。飘零倦羽。早迷却、谢堂飞絮。溯流尘，但瓦松环兽，对人无语。休回顾。钟鼎山林，换了春游句。桃花贬去又梅花，算何妨、刘郎重赋。人生逆旅。总休问、故居新主。渐黄昏，绕树惊鸦乱舞。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　京中诸老游西山和韵",
	"paragraphs": "千岩秀气，秋在碧云红叶里。淬苦研辛，笺梦功同證梦人。客尘为浣，云意淡拖峦翠远。挟去西山，欲割神都右臂难。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "浣溪沙　悼红二首 其一",
	"paragraphs": "不为寻秋为悼红，西山片石认玲珑。襟期异代许相通。十载泪磨脂砚血，一朝春尽楝花风。不留胜业厄诗穷。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "浣溪沙　悼红二首 其二",
	"paragraphs": "白疃依稀认故村，烟霞无复薜萝门。笛声零落不堪闻。黄叶满天飘客泪，西山一抹画秋魂。那知身是梦中人。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "点绛唇　丛翁病目新愈",
	"paragraphs": "眇眇愁予，太清何意微云掩。平山阑槛，山色宜疏懒。何物金篦，放出双飞电。开醒眼，海摇山眩，遮莫惊诗胆。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "荔枝香近　荔枝",
	"paragraphs": "散尽鬘天璎珞，尘世换。泪颗冷迸铅红，仙梦苍梧断。孤根谁护珍腴，一例芳华贱。无那作赋张郎故情倦。残劫里，休更忆，红去宴。颗颗燕支，疑是血花腥染。膏火煎心，总负冰苞玉盘荐。销领古香今怨。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "寿楼春　春暮微雨醉天来共小饮",
	"paragraphs": "偎孤尊闲斋。正檐花暗坠，丝雨如塺。灯晕扶魂来去，画帘低垂。炉萼冷，销香煤。一寸心、相思成灰。记饯梦高楼，寻春古苑，环兽锁葳蕤。芳游冷，年华催。喜西泠旧侣，来共深杯。同抱吴葵身世，楚兰襟怀。今古恨，难推排。盼夕晴，姮娥奁开。又残笛江城，门前落梅红没鞋。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "满江红",
	"paragraphs": "冷墨欺云，似酝酿、秋雨茂陵。都难遣，恨随天老，病与愁争。梦里故山沉黛色，吟边歌管变商声。更哀鸿，尔汝语零烟，和泪听。梁鬼啸，如有灵。酒怀恶，总无名。奈伤高心眼，欲醉还醒。照鬓釭花相向白，偎人炉萼自然青。倩离魂、飞上小屏山，寻坠盟。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "渡江云　酬敏庵兄",
	"paragraphs": "海闾沉断梦，来潮去汐，流尽旧声华。荆榛迷故里，三春芳事，凄剩烛房花。摩挲蠹壁，泪香销、古墨笼纱。怜旧燕、梁倾巢覆，乔木但栖鸦。争誇。春晖第宅，秋爽池台，看千畦䆉稏。又争知、百年胜迹，总付悲嗟。西山幻出红楼影，且梦游、休说无家。图画展，浑忘身在天涯。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "点绛唇　秋日水上泛舟",
	"paragraphs": "画出秋魂，碧罗天淡残霞紫。雁沉钟死，万象都酣睡。渺渺予怀，一叶淩烟水。秋无际，玉壶天地，人在空明里。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "好事近　前题",
	"paragraphs": "花雾郁凉襟，襟上露华犹湿。幽绝芦边舣棹，听游鱼唼喋。空江魂气接虚冥，弥望杳然黑。蓦地暗云明处，吐半规残月。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "水龙吟　放歌",
	"paragraphs": "古愁郁勃填胸，关河纵目迷苍莽。神州一发，齐烟九点，步虚来往。雷挟山飞，风吹海立，精灵摩荡。自夸娥负去，天吴移后，空留得，声悲壮。谁辟太初万象。恍当年、巨灵运掌。荒茫百怪，紫扃难叩，恨留天壤。怀古奇哀，纷来眼底，浩歌休放。怕新声惊起，羲和敲日，作玻璃响。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "水龙吟　放歌 中秋",
	"paragraphs": "素娥才试啼妆，镜奁开处云初霁。秋澄万象，金波不夜，霜华满地。委辔纤婀，人天路阻，琼扉谁启。叹桂华影外，山河依旧，浑莫问，今何世。凄绝影娥往事。恨匆匆、羽裳难记。今生今夕，流光过眼，梦痕如水。是处高楼，危栏轻命，不辞孤倚。莫清浑敛尽，深宵点滴，赚方诸泪。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "环佩",
	"paragraphs": "倚鹅屏选梦，逗万种、春愁如织。夜深露凉，红心销苣蜜。彩凤双翼。认取游仙路，漫空龙战，搅毒云飞墨。郁仪瘦损偎寒日。兜率歌雷，修罗雨戟。三山暮凝危碧。奈华鬘劫换，谁叩青霓。孤怀凄寂。更人间路窄。海怒天吴撼，沉旧迹。江关顿老吟客。把閒情忏尽，握兰词笔。怎销领、酒边筝笛。休更问、十里铜驼巷陌，乱尘迷棘。承平事、总付追忆。荡醉魂，一雁残星外，哀笳正急。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　除夕",
	"paragraphs": "钿朵依稀驻故香，回头冷暖费思量。撑肠芒角因谁热，皱面靴纹为底忙。蛇赴壑，马离缰。便添一岁也寻常。残杯乱帙懵腾里，坐任春痕媚晓窗。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "金缕曲　题庚寅词社雅集图",
	"paragraphs": "鸿雪留缣素。自延秋、题襟月冷，俊游重补。历劫湖山依然在，笛里光阴非故。恍再接、承平尊俎。振藻扬葩灵襟畅，但浅斟、任把浮名误。差可慰，孤弦苦。旗亭旧价无人顾。剩依依、心魂相守，岁寒吟侣。迹熄诗亡寻常事，何况断宫零羽。且掇拾、兰荃坠绪。莫遣绿尘移沧海，暂容他、三两闲鸥鹭。沉陆意，与终古。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "金缕曲　题庚寅词社雅集图",
	"paragraphs": "瞑入登楼眼。纵斜阳、尽情怜惜，熨愁不暖。楼外浮云千万态，刻意矜奇争幻。尘世与、西风俱换。非雾非烟神州梦，甚而今、梦也和天远。禁几度，海桑变。华鬘弹指匆匆散。只空馀，夷歌野哭，蕙愁兰怨。蒲柳先零真解事，翻惹悲秋人羡。剩孤佩、冷襟谁浣。解道好春犹须逝，问残秋、底事归偏晚。怀此恨，寄杯盏。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "永遇乐　梦碧词集",
	"paragraphs": "茗眼窥愁，灯唇唤梦，邀集鸥侣。按拍寻声，分题刻烛，斟酌闲宫羽。伤高危涕，握兰芳思，且共玉尊深诉。尽抛残、鸳笺麝墨，四座竞传新句。词场跌宕，风尘澒洞，惊认鬓丝非故。荆棘移驼，楼台幻蜃，举目成今古。金荃绪坠，紫霞谱佚，凄换十三筝柱。但珍重、霜花俊赏，素弦自抚。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "踏莎行",
	"paragraphs": "梦不瞒忧，酒难湔泪，愁来无计相回避。蕙炉香袅断肠纹，倩魂摇曳风灯里。冷暖心情，醉醒滋味。怨蟾孤照人无寐。起来闲绕曲阑行，万花悄悄和烟睡。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　玉澜词社题名录",
	"paragraphs": "闲鸥劫外，词海玉澜分一派。学舞刑天，半壁斜阳费管弦。春星暂聚，杯底光阴弹指去。粉蠹笺零，旧约题襟墨尚馨。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "霜花腴　谢丛碧翁展春园之约",
	"paragraphs": "素商换世，抱寸晖，忍教不当秋看。冷社依鸥，旧巢辞燕，人间去住应难。待吟楚兰。奈左徒、欲问无天。怎销凝、酒绪歌怀，万方兵气荡危弦。孤负展春箫管，感题襟雅宜，空托鱼笺。花院观荷，南湖延月，何时放迹林峦。梦中路宽。剩倦魂、长绕西园。但相望、共守心盟，晚芳期岁寒。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "思佳客　和丛碧翁韵",
	"paragraphs": "寒燠相生迭有媒，九边风雪孕春胎。鶤弦未绝清狂种，雕辇何须侧艳才。花梦醒，镜尘开。画梁应喜燕归来。莫嫌池阁沧桑改，象外犹存七宝台。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐",
	"paragraphs": "嫩寒新领，人与花俱病。目极残阳西去影，雁背一丝红冷。待得香尽灯沉，小帘斜月孤寻。满地碧云如水，梦痕绿上桐阴。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "唐多令　和庵",
	"paragraphs": "班扇向秋闲，茜帷钩暮寒。甚岁华、销与愁边。镜里蛾眉天上月，已无意，斗弯环。尚解惜朱颜，小枫红一阑。剩黄花、自忍幽单。应有行云知恨意，将梦去，莫轻还。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "八声甘州　残菊",
	"paragraphs": "正日华孕出万丛金，寒葩共谁妍。看宫黄初试，叶疏窗漏，花密珠攒。惆怅义熙人去，何计理孤欢。一点秋魂小，惯耐幽单。等是斜阳身世，算强支傲骨，漫笑春兰。奈香凄雨冻，艳劫换人天。再休誇、东篱晚节，对落英、迟暮吊婵娟。空赢得、千虫啼梦，凉堕愁烟。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "六州歌头　居庸关二首 其一",
	"paragraphs": "凿开元气，铁峡建藩屏。称九塞，誇三险，控幽并，厄神京。一线关门窄，悬檐溜，排云蹬，夹隰水，连盘岭，势峥嵘。锁钥当年，战迹依然在，霸业难凭。但千山落日，劫墨压空城。碧血犹腥，野棠生。尽走辽后，飞闯将，松亭败，柳沟迎。虫沙劫，沧桑事，几棋枰，问谁赢。百战山河冷，空枨触，古今情。海氛急，鲸牙祸，又称兵。谁道千秋设险，只消与，驼影铃声。剩残碑十二，风雨卧荒陵，一慨无名。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "六州歌头　居庸关二首 其二",
	"paragraphs": "怒崖对峙，古塞扼咽喉。撑天骨，残地脉，锁燕幽，限中州。莽莽河山在，群峦拥，长城走，三千里，蜿蜒势，望中收。大漠萧寥，胡马窥边堠，谁扫旄头。看雄关当道，万灶宿貔貅。故垒空留，触繁忧。叹兴亡事，争战地，纷割据，甚仇雠。建牙旆，飞羽檄，起烽楼，为谁谋。异代雄图渺，算古今，几蜉蝣。弃繻志，封侯事，等閒休。唤醒麒麟前梦，漫赢得，狐貉同丘。剩秦时明月，犹照蓟门秋，画角吹愁。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　吟窝二首 其一",
	"paragraphs": "丹枫落尽，心剩卷葹红一寸。借月留云，天许清都作散人。小炉微雪，拥鼻恰宜三两客。料理吟身，山走涛飞只闭门。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　吟窝二首 其二",
	"paragraphs": "吟壶天阔，养得心源如水活。啸侣清疏，坐到茶烟淡欲无。忖晴量雨，莫把小园花事误。偶驾觥船，醉入陈芳梦也恬。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "夜行船　寄怀柳溪翁即效其体",
	"paragraphs": "几日顽阴沉碧霭。过收灯、峭寒犹在。虬水丁东，莺弦尔汝，商略一灯人外。无那看花惊鬓改。怎偿他、酒逋诗债。梦里园林，劫馀兵火，愁换故山眉黛。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "齐天乐　过水西庄",
	"paragraphs": "锦鲸仙去琼箫冷，悲风替吟宫羽。髡柳经霜，寒鸦噤月，寥落名园谁主。珠歌翠舞。尽化作秋来，酿愁烟雨。泪锁荒苔，古花犹篆压帘句。词灵应亦识我，奈云埋玉笥，归鹤迷路。金雁移筝，铜驼换世，始信繁华无据。徘徊自语。叹心力空抛，绮年轻误。寂寂湖山，素弦谁共抚。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "金缕曲　赠牧石",
	"paragraphs": "土伯何饕餮。锉腥牙、霎时啖尽，楚魂湘血。花外一蝉留晚韵，剩共残阳低咽。算兰畹、流风未歇。秋雨茂陵蕉萃甚，便金茎、莫疗相如渴。诗胆壮，尚如铁。登场叱吒行云裂。镇依稀、斗雷射日，古之虓杰。尽有馀威挥铁笔，谁道壮夫不屑。奈零落、汉砖秦碣。一奏昆刀馀恸哭，甚踏天、不割蟾蜍月。肝肺冷，为君热。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "齐天乐　两宋词人分赋得碧山二首 其一",
	"paragraphs": "白翎天地红鹃泪，凄凉送春南浦。病叶辞蝉，幺花恋蝶，何计商量去住。朱幡护取。奈颠倒残英，几番风雨。夜剪龙髯，攀天犹隔梦中路。清吟争赏赋笔，黍离君国感，谁识幽素。秋绿怀芳，冬青吊梦，凄断旧游鸥侣。纫兰坠绪。听月底吹箫，馀音如缕。依约遥山，淡蛾留碧妩。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "齐天乐　两宋词人分赋得碧山二首 其二",
	"paragraphs": "晚蝉花外沉孤韵，江山夕阳深处。春水垂杨，宝帘新月，长忆故家眉妩。沧波路阻。算梦到骊宫，素鹇沉羽。刻骨骚情，人间天上寸心苦。神州曾几换劫，帝心胡此醉，鹑首轻付。桃扇歌尘，芦沟魅影，一例伤心南渡。于喁寸土。忍雁口光阴，补题重赋。共命危弦，半灯寻梦语。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "解佩令　春草二首 其一",
	"paragraphs": "雪痕犹冱，烟光偷聚。渐蒙茸、青无重数。千里相思，凭作出、绵绵情绪。送斜阳、几回今古。玉骢来去，王孙何处。镇凄断、天涯归路。拾翠人遥，谁会得、芳蘅心苦。刬愁根、奈春未许。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "解佩令　春草二首 其二",
	"paragraphs": "池塘梦俏，苔裀翠小。费春人、几番吟眺。艳种愁苗，谁画出、六朝初稿。掩重关、屐痕休到。絮粘花绕，蜂围蝶闹。能装点、繁华多少。旧日青袍，禁几度、鬓丝催老。倚阑干、暗愁盈抱。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　题海天楼读书图",
	"paragraphs": "一楼人外，绝巘临沧海。眼底鱼龙千万态，来證胸中光怪。莫教帝遣天吴，讵容银海桑枯。招我同盟鸥鹭，泛槎还是乘桴。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "水龙吟　题蜕庵感旧集",
	"paragraphs": "万尘纡结孤肠，风雷喑哑精灵闭。陆沉人外，依徊自忍，蚊巢天地。坠雨何期，停云漫赋，老无多泪。奈车轮生角，石碑衔口，深巷锁，灯魂死。收拾烬馀骚屑，五十年、生死交谊。零春片晌，残阳一寸，白头料理。留命桑田，惊尘海角，登临何意。喜牙弦未绝，心光共展，破昏霾气。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "百字令　赋毅然十二石山堂",
	"paragraphs": "湘鬟翠小，为山堂、装点云朝烟暮。玉案晶盆，凭护惜、象外自探幽趣。笔底风雷，胸中丘壑，奇气空相负。补天无术，只供描画眉妩。堪叹磨蚁山河，研螺岁月，总把心期误。古碧冷岩闲梦遍，翻觉世途修阻。沧海蹄涔，须弥芥子，静对生禅悟。灵兮来未，夜深空作风雨。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "洞仙歌",
	"paragraphs": "露兰烟柳，缀啼珠成串。做弄伤春旧池馆。对流红、别绪欲寄还休，何况又、梦里行云路断。隔年沉恨在，蠹壁珠丝，空锁金徽十三雁。莫漫问芳游，饾饤阴晴，怜花病、燕莺都懒。更怪雨盲风逼人来，剩一角残山，黛眉休展。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "催雪 和梦窗韵",
	"paragraphs": "云薄烘烟，天淡泼墨，酝酿春工剪水。倩白凤迎来，素猊催起。月落玉妃频唤，看绮袖、缤纷摇珠佩。甚绿章叩遍，鸿龙叱罢，紫扃还闭。幽丽。酌缥蚁。正古梅绽英，冷香萦砌。奈帘悄窗昏，暗增寒意。待向鹅屏选梦，好安置、香篝温罗被。空望断、调粉妆银，滴尽蜡蕤红泪。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "念奴娇　秋感示晋斋索和",
	"paragraphs": "天低树秃，甚黄昏、风峭剪愁无力。一桁遥山青不语，终古长埋瘦日。颓壁蛾僵，野塘鸥老，俯仰成今昔。露苔人去，冻萤来照荒碧。当日曾此勾留，万花扶梦，未信春如客。舞柳歌桃芳事歇，坠约不堪重拾。残籁蛩边，疏星雁外，魂去关山黑。旧游何处，暗尘空锁帘额。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "庆宫春　读片玉集",
	"paragraphs": "汴水歌残，楚云梦冷，风流占尽才名。烟柳春词，新橙谑语，蛾眉谣诼堪惊。乐章独步，合追配、诗中少陵。霜腴四稿，一瓣心香，许撷芳馨。赋愁几费閒情。秦镜韩香，难慰飘零。顾曲堂空，寄闲谱佚，玉琴弦折谁听。梦游何处，杳仙乐、张筵洞庭。萧条异代，可有梅娇，解度新声。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "摸鱼儿",
	"paragraphs": "小扬州、二分明月，钟声帆影非旧。才人管领江山恨，底事墨华吟瘦。天也漏。问柱折、苍黄谁是拿云手。狂名漫负。要赋梦歼妖，裁书骂鬼，百怪悄然走。空凝伫，几许乱尘障袖。孤怀长恁僝僽。岁寒留得推敲伴，便抵玉昆金友。沉醉久。怕壮志、潜消丝竹中年后。心期共守。待珍重骚魂，安排痛泪，日黑看麟斗。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "阮郎归　海河逭暑",
	"paragraphs": "七分水色二分灯，一分微月明。橹枝伊轧夜禽惊，风来秋暗生。听坠露，坐流萤。幽花眠未醒。淡云来往月无声，心平潮也平。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "凄凉犯　琴雪斋联句",
	"paragraphs": "怪禽格磔霜天冷，残魂画出昏月。夜风渐峭，髡枝曳影，淡磷明灭。潜宫路茀。更衰草、烟迷乱碣。锁千年、鱼膏焰弱，恨碧自沉血。休问生前事，照乘明珠，列门金戟。石麟夜语，似依稀、戍笳呜咽。坤轴惊翻，等犹是、沧桑一瞥。下幽都、恐被卷入土伯舌。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "台城路　樊榭生日恬静斋雅集",
	"paragraphs": "玉津替写回肠谱，西庄寂寥谁问。雁外山河，鸥边岁月，赚取支秋吟鬓。清寒自忍。但赢得南湖，冷衔花隐。月上鱼天，二分犹似旧眉晕。流风沽上未歇，喜蒲觞荐寿，能继高韵。草怨王孙，兰思公子，等是空中传恨。惊笳夜引。剩劫后风怀，强支豪俊。梦绕承平，碧湖留画本。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "长亭怨慢　题大鹤山人遗札",
	"paragraphs": "渺吴苑、词仙何处。鹤老芝崦，睡魂无主。玉笥云埋，马塍花落，自终古。少游已矣，空凄断、藤阴句。残霸旧宫城，算几费、哀弦危柱。败楮。甚丝阑翠墨，和泪织成愁绪。红冰记曲，也都付、一抔芳土。叹劫后、华表归来，料城郭、人民非故。剩倦笛梅边，且倚樵风新谱。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "金缕曲　题斋毁石存图",
	"paragraphs": "万?沉沉夕。是何因、禺强一怒，猛翻鳌极。大块訇豗鸣土鼓，闪烁妖光红碧。乍惊定、尚存残息。阿阁料难巢阿凤，甚牵萝、莫补团瓢壁。犹梦阻，八飞翼。半楹差可留馀籍。几搜寻、劫灰堆里，宛然吾石。变幻苍黄经岁事，蓦地春回紫陌。忍更吊、柏人冤魄。青玉摩挲成独往，惯长宵、那识东方白。天未补，作词客。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "采桑子",
	"paragraphs": "凉云喜酿催诗雨，花木亭台，一洗尘埃，杨柳新阴著意栽。临风细嚼秋滋味，且放吟怀，归莫相催，明日啾啾赤帝来。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "夜飞鹊　怀孤植南服",
	"paragraphs": "离巢滞残燕，秋堕山隈。凭醉袖，障狂埃。迷天蜃气杂兵气，枨枨丝管声哀。骊宫梦犹阻，想霜鹇沉羽，尚有荒台。蛮花犵鸟，甚娇春、撩乱羁怀。沽上旧游重省，愁外几消凝，孤笛深杯。一自题襟客散，么弦欲断，零梦都灰。老槐孤植，肯移根、远峤蓬莱。莫危阑放眼，鱼龙风恶，涨海红栽。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "解连环　赋杨铁崖松蜕和陈兼翁韵",
	"paragraphs": "伏龟何物，疑当年与寄，铁仙狂魄。弄翠影、云鬣之而，恍春老石湖，曲澜曾湿。泪泫攀条，漫谈柄、为留行客。甚盘拿雨雾，万里驷虬，岁巳犹厄。残山岂容古逸。奈梅花已落，还自吹笛。便几费、贯月浮槎，料难抵枯枝，玉灵光色。丽则音沉，枉汉水，梁园诗笔。更游仙、梦中路杳，蜕龙烛熄。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "祝英台近　庚申除夕立春和梦窗韵",
	"paragraphs": "帖华新，炉蕙冷，芳事卜钗股。镜缕愁霜，不共旧年去。今宵道是春来，春无踪迹，听风里、绣幡红语。念吟俎。而今冷落辛盘，谁与话心素。千印招魂，剩觅画中路。明朝起舞闻歌，候星占政，莫忘了、岁寒风雨。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "扬州慢　题杜牧张好好墨迹",
	"paragraphs": "醉墨围香，壮心销铁，旧游艳说樊川。记么鬟绾凤，尚怯扇羞弦。自别后、莺笼玉锁，断云门馆，歌冷琴闲。只鬓丝、禅榻馀情，空袅茶烟。洛城邂逅，奈相逢、偏是离筵。尽泪烛心枯，河桥酒窄，凄付吟篇。豆寇嫩春依旧，浑难认、拖袖当年。剩山房清赏，古芸犹护瑶笺。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "水龙吟　挽丛碧翁",
	"paragraphs": "望春已忍伶俜，馀晖那更花间暝。风流顿尽，冷鸥残笛，凭谁管领。舒卷闲云，无心出处，山林钟鼎。便桃花谪去，牡丹贬后，浑难遏，春游兴。沽水逝波留影。记钟声、梦边同听。探芳劫罅，乱愁销与，短杯低咏。如此溪山，众醒独醉，斯人何幸。指尘寰一笑，风披麟发，上昆仑顶。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "疏影　梦痕",
	"paragraphs": "巫阳路阔，渺翠鬟十二，离恨千叠。非雾非烟，疑幻疑真，欲留还又飘瞥。烛花陪泪红心灺，算照到、分襟时节。恨晓风、吹散云踪，片晌旧情都别。犹记飘灯影事，贳春浅醉里，芳绪轻撇。帘外残莺，被底残香，那更窗前残月。觉来惝恍无寻处，剩冷蝶、画裙尘黦。对屏山、休数欢期，万一趾离能说。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "庆宫春　瓜圃藏珍妃印拓",
	"paragraphs": "紫玉成烟，黄金铸泪，犀函长锁愁红。桃雪香凝，桂膏春晕，粉痕还认纤葱。镂风钤月，剩依黯，残云梦中。潇湘厘降，琬琰承恩，瞥眼都空。人天小谪匆匆。钿甃寒泉，曾葬秋蓉。琼鬼啼箫，铜仙泣露，倩魂长閟幽宫。劫馀瓜圃，漫留得、芝泥印鸿。断肠重识，篆凤依稀，冷麝尘封。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "琐窗寒　冰花",
	"paragraphs": "雾淞留痕，水精弄晕，小窗微暝。琼妃剪琭，暗把素尘偷凝。误归来、窃香蝶魂，几番错认梨花影。看银云炫巧，黄鱼生幻，一般清景。人静。冰魂醒。任自赏幽姿，万妆照镜。凄寒到骨，合与瓶梅相并。奈侵晨、茜帏梦回，粉蕤落尽清泪迸。算宵阑、便抵春残，此意凭谁领。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "天香　题瓢庐宋词集联",
	"paragraphs": "灵蚁穿珠，娇莺织柳，文心宛转堪拟。珊网千丝，瑶琴百衲，供与俊怀闲寄。香生九窍，算占尽，侯鲭珍味。机字抛残凤素，瑛盘乱堆鲛泪。无多丽情笔底。感沧桑、梦华空委。认取劫波沉墨，只今何世。赖有酣红冶翠。尚解伴、禅天佛香细。蕃锦妆成，词魂唤起。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "踏莎行　题戴亮吉丈鹤馆得书图",
	"paragraphs": "蜕羽烟霾，遣珠尘掩。博陵残本空寻遍。朝南暮北几然疑，樵风吹到孤山畔。冷墨犹香，么弦未断。微云有婿能传砚。万蟫灰里叩寥音，依稀鹤背闻箫叹。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "采桑子",
	"paragraphs": "斜阳一棹归来好，水面琉璃。楼角胭脂，渐霭林塘碧意迷。孤悰携向无人处，月堕林隈。坐久忘机，稍觉幽怀与夜移。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "烛影摇红　题虢国夫人素面朝天图",
	"paragraphs": "影转参旗，百花春隔龙池晓。天颜咫尺认依稀，还仗灵玑照。毕竟承恩在貌。炫瑶妆、修蛾淡扫。青丝稳控，凤佩低摇，蝉云轻袅。阿睹传神，繁华重忆唐天宝。宣阳里外斗车风，策电千街笑。钿粉筝尘尽杳。甚匆匆、人天一觉。惟馀新月，犹学宫眉，陈仓谁吊。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天",
	"paragraphs": "肠断斑骓不再逢，几株髡柳战西风。长堤水酿伤心碧，幽圹花开寂寞红。缄别恨，托归鸿。一绳遥没夕阳中。孤怀已是无多感，那更残魂堕晚钟。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　题蒋鹿潭戴笠持竿小像二首 其一",
	"paragraphs": "少年乳虎，骨相非轻许。食肉缘何飞不去，横肋乙威空误。银潢兵气愁看，濯缨濯足都难。料理水云归梦，画图分付鱼竿。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　题蒋鹿潭戴笠持竿小像二首 其二",
	"paragraphs": "土阶吟穗，未解兰骚意。独曳哀弦风雨里，支住东南秋气。纷纷狎客牢盆，劳劳马足车尘。魂逐芦花飞去，亏他蝶梦留痕。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "霜叶飞　题斜街唤梦图",
	"paragraphs": "飏丝牵绪，回心影、当门谁识芳树。忆从东海幻风刀，飞血迷腥雨。漫掇拾、丛宫碎羽。引杯小试骚怀古。但日压城痕，金铁颤霜弦，创雁与支吟素。空剩碧断遥山，窗零乱梦，老去春色难赋。俊盟飘作北邙烟，笛迸残魂语。忍更织、衰杨病缕。冲寒莺燕伶俜去。且喜凭、山堂笔，唤梦斜街，烛痕深处。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "梦芙蓉　三蠹庵夜饮用梦窗韵",
	"paragraphs": "曛霞沉碎绮。喜闲鸥尚识，柳边旧里。撷芳莲社，春在九秋外。小楼人共醉。缃絇曾覆鸳被。贯月浮槎，逗温黁一缕，依约楚云起。检点残香帐底。长簟空床，梦里飞环佩。茜妆尘黦，持泪画图洗。绿房凋晚翠。谁怜菂苦深意。酩酊归来，误溪桥夜色，蟾影淡天水。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "生查子",
	"paragraphs": "生小不知愁，底是愁来处。钗朵凤凰栖，裙衩鸳鸯住。饱看脸边霞，偷吮唇中露。惊梦不成云，化作梨花雨。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "浣溪纱",
	"paragraphs": "画阁依然暗绿杨，门前曲水替回肠。旧经行地忍思量。薄雾烘帘花隐约，残灯隔雨梦微茫。便教沉醉不成狂。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "浣溪纱",
	"paragraphs": "醉里灯唇当梦看，晓霞妆出獭痕鲜。流莺何苦怨朱弦。长是歌云蒸泪雨，空将心火炙情澜。相思无分况相怜。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "柳梢青",
	"paragraphs": "送尽残春，香围玉护，悄掩孤颦。裙衩鸳鸯，钗梁翡翠，未解离群。衣篝轻换蛮薰，怕叠损、年时泪痕。酒梦如潮，帘纹似水，又是黄昏。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天",
	"paragraphs": "杨柳楼前锁翠颦，东风不展旧眉痕。篆烟织出回肠谱，钗朵分来压鬓春。销面药，减篝薰。多生谁与种愁根。醉来自掩香屏卧，万叠关河一缕云。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "渔家傲",
	"paragraphs": "天际骄霞横彩练，夜凉灯晕深深院。怕近黄昏芳意懒，帘半卷，绀纱低护腰肢软。记得画堂南畔见，春心早被秋波剪。屏掩金鹅怜梦断，添凄怨，银壶漏与钗声乱。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "祝英台近　约岧庵丈同作",
	"paragraphs": "脸边霞，裙底月，春在旧坊巷。屏隙窥妆，香近佩环响。便教百二秦关，三千弱水，总不抵、画帘一桁。舞筵上，几番掩睇藏羞，别泪借愁酿。花逐春空，欢迹剩惆怅。不如料理壶觞，安排枕簟，尚赢得、梦魂来往。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "祝英台近　约岧庵丈同作",
	"paragraphs": "柳街烟，梨苑雪，标格共清俊。羞黛低鬟，笑语玉肩并。最怜玫烛烧残，茜帷低放，又深锁、红鸳双影。恨重省。如今绀袖尘生，还渍唾花印。月约星期，芳信惯无定。恨他抱日痴云，飘灯梦雨，偏总被、愁人佔领。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "踏莎行",
	"paragraphs": "扇影轻回，弓痕微吐，含情似觉娇波度。何人解唱惜红衣，幽芳自媚莲心苦。谁遣巫阳，空迷楚雨，招魂索梦都无据。眼中何物可相思，古春窄到裙边路。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "声声慢",
	"paragraphs": "丹唇衔雨，绛烛啼烟，欢期冷落钗丛。破帽衰颜，禁他几度秋风。曾梳鬓蝉双翅，忍重看、藕臂兰胸。十年梦，早离鸾飞雁，镜掩琴空。强对歌筵舞席，奈临醒玉艳，酒浅愁浓。旧著香罗，唾痕犹渍花茸。沉沉翠蓬云隔，暗帘波、灯萼销红。将别恨，付今宵、孤枕乱蛩。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "满庭芳",
	"paragraphs": "钗树飞香，帘花绚夜，风光特地撩人。镜流换眼，不觉岁华新。倦倚蕙炉划句，烟萼冷、还惜馀薰。飘零剩、归梁旧燕，蹴损一筝尘。题襟，乖素约，诗悭酒涩，凄抱谁温。甚柯棋残劫，犹滞吟身。向夕灯孤梦窄，宵寒酽、作弄伤春。多情有、一规皓魄，来熨两眉颦。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "西子妆　殊庵属题津门百美图",
	"paragraphs": "颓墨栖香，古尘蠹梦，春与行云俱远。涂妆晕色总牵情，认愁痕、黛蛾深浅。迷巢旧燕。怪花底、流光悄转。惹低回，是未秋芳鬓，崔徽娇面。津桥畔，酒酽歌浓，浪掷韶华贱。青山黄土几沧桑，算春人、故怀都换。芙蓉谢晚。又争忍、带霜重看。理新愁，残稿偷和泪卷。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "高阳台",
	"paragraphs": "翠鬓蝉轻，瑶宫凤小，倚娇正要人怜。屡误芳期，好花惯被春瞒。新词付与红儿唱，啭朱樱、字字都妍。怎消他，笑晕梨涡，羞晕蛾弯。重来空抱樊川恨，奈歌云缥缈，舞袖阑珊。冯泪量珠，青衫一倍清寒。玉箫再世浑难卜，惹离魂、长绕湘弦。更何堪，梦隔银屏，人隔银弯。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "三姝媚　听歌",
	"paragraphs": "千红迷醉眼。爱徵歌旗亭，暂邀吟伴。月细风沉，正烛花飘泪，粉香凝怨。一点灵犀，凭逗露、娇波双剪。谱出新声，筝雁愁移，黛蛾慵展。天上霓裳凄断。剩旧雨残云，梦回人远。艳诔芙蓉，付雪儿低唱，倩魂应返。小劫华鬘，惊鬓底、年芳偷换。只恁龙钟双袖，青衫湿遍。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "三姝媚　听歌",
	"paragraphs": "歌魂和泪洗。自探春盟寒，妒花风起。路阻银湾，倩楚云飞入，十三弦里。粉怨香愁，都付与、浅吟深醉。坐暝文窗，唯有孀娥，伴人憔悴。重省欢丛芳事。记唤出雕栏，万花羞避。小咮鸳红，惹旧情长绕，水精帘底。倚尽清吭，怜彩箑、檀樱还渍。欲把相思陶写，难凭凤纸。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "瑞鹤仙　上元",
	"paragraphs": "绀烟催薄暝。正春入釭蕤，小窗红映。依微梦中境。忆佳期天上，翠奁开镜。铜荷万柄。舞香尘、鱼龙照影。甚东风、偷换年华，不管酒愁花病。宵永。残杯孤酌，旧谱新翻，强宽吟兴。欢悰渐冷。芳信杳，楚云迥。更三山埋雾，千波沉劫，剩取心光自證。问何堪、寻蝶魂迷，丽谯又警。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "霓裳中序第一　废园",
	"paragraphs": "凄风飐冻蝶。落日荒波衫雾灭。门冷金蟾暗齧。更零碧酿烟，残红飞雪。欢悰顿歇。扶旧栏、铅泪犹结。昏灯悄、采虬欲舞，古壁凝成血。愁切。懒歌新阕。任粉蠹、秋词半箧。孤怀何计赋别。记蕙被春温，茜帐云热。万花回笑靥。绮梦断、幽期怕说。归来剩、琴丝蛛网，冷挂一弓月。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "霜叶飞",
	"paragraphs": "夕阳寒瓦，秋归路、芜城装点残画。孤吟冷趣倩谁温，分付觥船泻。念省惯、莺娇燕姹。当时风月都无价。但路钥仙源，认藓迹、相思逗入，袜罗尘罅。因念秀笔蛮笺，歌离赋别，绮恨为谁萦惹。一灯偎影坐更阑，陪泪香膏灺。漫检点、零钗剩衩。芙蓉早被西风嫁。算梦到、红楼角，只有幺蟾，夜深来挂。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "齐天乐　还魂纸",
	"paragraphs": "花虫蠹损芙蓉粉，缤纷素云千片。凤尾销金，龙须堕屑，织出鲛宫冰练。芳名莫唤。惹书鬼还惊，纸神空怨。受尽煎熬，绿阴何似剡溪见。重温芸阁旧梦，叹翠蕴缃囊，曾许陪伴。面目模糊，风尘肮脏，忍把精光都换。银浆捣遍。怅雪岭难登，墨池谁浣。梦客招魂，更将春蝶剪。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "一萼红",
	"paragraphs": "对兰宵，正妒云初坼，眉月理新娇。钗扇欢情，袜尘游事，拚与残梦同销。记曾听、离鸾一曲，剩春心、还共爨桐焦。花外疏钟，天边去雁，魂断谁招。瞥眼流光过羽，奈池台柳嫩，忍折柔条。锁怨鹅屏，压愁麟带，孤负多少芳朝。念别后、筝哀笛苦，难分付、呜咽去来潮。蜜凤似怜幽独，泪尽红凋。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "高阳台",
	"paragraphs": "钗角分香，被池锁梦，俊寒犹滞雕栊。镜怯蝉梳，新妆欲整还慵。羞痕才上啼兰面，数归期、抡遍纤葱。最消魂，酒色灯霞，都带离红。东张西角分携后，奈鬓丝眉萼，同付飘蓬。拟托行云，如何梦也难逢。绿杨啼瘦窥春眼，悔当时、不系花骢。想今宵，明月高楼，知与谁同。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "倦寻芳",
	"paragraphs": "柳烟织暝，兰雨啼香，芳绪撩乱。荼味光阴，消得薄寒轻暖。袅袅烟中双凤语，泠泠弦上流莺啭。倚危楼，怕东风梦醒，镜澜红变。剩恨谱、纵横蚕纸，更倚新声，银字吹遍。待觅幽欢，飘泊离巢娇燕。伤别泪凝襟上酒，嬉春人瘦灯前眼。楚云狂，料魂飞、绣丛天远。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　题金纤纤砚拓小像",
	"paragraphs": "春星小谪，瘦影和愁拓。帘外素馨花欲落，今日东风犹恶。清吟曾伴兰闺，研螺写上红梅。惆怅水天梦断，通词拟托㛙妃。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "定风波　题春蚕吟",
	"paragraphs": "检点残芳只自怜，被池无复浴双鸳。碧繶湘絇如有路，飞去。遁身何惜入弓天。信是才人能解意，料理。秋灯影里小沧田。苦到莲心谁与说，羸得。吟香差可当游仙。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "人月圆　稷园社集",
	"paragraphs": "碧云千里蟾华满，诤洗旧林塘。名园占取，十分圆夜，一半秋光。尊前莫问，昆池灰暗，东海尘扬。花间杯盏，笛边风月，终古携将。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "木兰花慢　题悼兰集",
	"paragraphs": "驻娭光片影，忍重忆、旧欢盟。尽贳醉钗边，邀歌扇底，心迹双清。新醒漫赁泪浣，托微波、弦上有流莺。啼损幽兰露眼，护花谁系金铃。层城一夕返云輧，愁草瘗花铭。奈梦断香销，曲终人远，空吊湘灵。星星鬓丝渐改，到中年、哀乐便无名。一样伤春身世，杨花不算飘零。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "高阳台　吴伯之方静怡伉俪招饮，即席赋",
	"paragraphs": "零醉酬春，冷吟扶梦，斜阳唤客登楼。饾饤阴晴，东风萧瑟如秋。画栏凭到愁来候，奈残山、凄引回眸。且销凝，锦句初裁，绿酒新篘。霜腴谱共纫兰稿，羡灵根并蒂，福慧双修。同倚冰弦，题襟许附清游。乱尘休到沧波底，暂容他、三两闲鸥。莫因循，笛里光阴，还为春留。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　题怀尘散录",
	"paragraphs": "翘首人天唤不应，些些往事总分明。倚残杨柳当窗月，听尽琵琶昨夜声。淹病枕，滞香盟。鸳鸯待阙十年情。春归毕竟花同落，为问春来作么生。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "莺啼序　用觉翁韵",
	"paragraphs": "夕窗坐残篆缕，荡吟情似水。唤娥月、来照黄昏，穗灯凉堕孤蕊。漫料理、筝期钗约，惊飙远逐城乌坠。正帘栊寒峭，春悭暗逗幽思。旧约迷鸥，乱绪络茧，托湘弦帝子。几延伫、云外归鸿，奈他空带愁至。尽纷纭、鱼龙万态，只消得、沧桑弹指。怪湖山、装梦瞒忧，问天何意。哀时赋笔，玩日琴丝，伴独歌寤寐。还记省、堕馀欢迹，掩睇初见，扇凤遮羞，袖鸾藏泪。香偎箫局，春钩茜帐，脸霞肌雪温存惯，甚而今、赚得人憔悴。多情剩有，衰兰送客津亭，断肠杜鹃风里。三生怨骨，十载愁根，镇悼红吊翠。都付与、悲风惊鹤，古堞传烽，劫墨昆池，怨笳吹起。霜华点鬓，流尘欺梦，年光回首如转烛，费妍词、空向枯桐倚。江关萧瑟兰成，把笔凄迷，泪铅涴纸。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "菩萨蛮　题拜菊主人桃菊图二首 其一",
	"paragraphs": "南窗一现天人相，北窗无复羲皇上。篱畔吐黄星，恍然双靥横。西风帘不卷，花共伊行远。何意抚无弦，在丝方解怜。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "菩萨蛮　题拜菊主人桃菊图二首 其二",
	"paragraphs": "东篱不预西池会，教人枉下婵娟拜。春梦误桃花，醒来秋恨加。菊桃堪并蒂，谁肯为青帝。栗里化仙源，海桑弹指间。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "浣溪纱　蝉墨",
	"paragraphs": "吟罢玉堂春色图，补题新唱付琼姝。风多露重欲何如。已分馀音留翠管，更拚残蜕入金壶。知他秋到砚池无。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "沁园春",
	"paragraphs": "三千世界，十二辰虫，作如是观。甚忽南忽北，兔能营窟，时钗时弁，狐竟通天。宛转秋心，瞢腾春思，蘋末风生井底澜。千秋恨，枉惠斋才调，一例蒙冤。也曾爨演梨园，奈生旦相逢各暮年。笑优孟场中，虚调琴瑟，叔虞祠畔，浪配姻缘。纸上娇花，床头病骨，打碎葫芦定爽然。凭谁力，待唤醒痴梦，勘破情关。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "齐天乐　雪声",
	"paragraphs": "环天戏玉琼妃舞，泠泠水花轻剪。栖睫螟惊，缘桑蚕食，巨细声来难辨。狂飙乍卷。又鳞甲琤琮，漫空龙战。驴背何人，敢吟诗句灞桥岸。寒年休忆鹤语，集贤赓雅韵，春动梁苑。银界无尘，瑶台不夜，是处笙融箫暖。珠霙眩眼。幻兵马吟边，鸭鹅鸣乱。怕听流澌，赋情和梦浣。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　四凶殄灭，薄海腾欢，喜招词社旧侣作重阳酒会",
	"paragraphs": "解愠风从落帽来，剩红都为晚晴开。快呼菊婢裁歌扇，便遣枫人晋酒杯。穷活计，病形骸。一闲犹自费安排。秋花总在春光里，霜讯明朝莫漫猜。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "东风齐著力　毅老绘绣球花膺出国画展之选，为赋两首 其一",
	"paragraphs": "绀缕穿珠，猩屏镂玉，唤醒春魂。人天一瞥，荣悴此花身。犹记华鬘选梦，空泪雨、湿透香云。研不尽，冷螺怨粉，残墨愁根。拨雾见青旻。东风拂，百花容态全新。探芳越秀，山色借丰神。更喜蓬瀛飞盖，鲸波换、麝霭氤氲。恍金镜、五云捧出，天地同春。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "东风齐著力　毅老绘绣球花膺出国画展之选，为赋两首 其二",
	"paragraphs": "镜匣才开，镜屏初展，渐欲团圞。春风一线，穿得万珠圆。修月争誇妙手，喜绣出、小样河山。从今后、行云有梦，不绕巫鬟。芳讯载青鸾。灵飙送，任教云路腾骞。香飘四国，千里共婵娟。五采同心密绾，丹盟缔、春到瀛寰。待凿破、大圜混沌，绣地装天。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　贺中国韵文学会成立",
	"paragraphs": "春游何处，梦断京华迷故侣。诗国无诗，劫后芳菲付与谁。百花齐放，喜共搴兰湘水上。不竭心源，终古骚灵日月悬。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　贺中国韵文学会成立 贺夏承焘文学艺术活动六十五周年",
	"paragraphs": "京津酬唱，劫后枯桐存逸响。朱墨辛勤，兰畹功高六五春。绝伦髯也，并世词坛称四夏。弦外山河，海雨天风入浩歌。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　贺中国韵文学会成立 和周退密先生",
	"paragraphs": "沽河歇浦，好借琴声寻梦路。未断清愁，试问连环解得不。墨池如海，恨不从君舟共买。渔唱湖东，招隐他年认鄮峰。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　重修黄鹤楼二首 其一",
	"paragraphs": "梦飞三楚，望断晴川树。下笔谁惊鹦鹉赋，漫道世无黄祖。千山或可支颐，一湖聊当衔卮。只要眼前有景，何关崔颢题诗。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　重修黄鹤楼二首 其二",
	"paragraphs": "几曾槌碎，莫是诗仙醉。飞阁檐牙天半倚，衔住苍峦龙尾。高楼笔会宏开，江山文藻新裁。料得瀛州仙客，定乘黄鹤归来。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　天后宫重修",
	"paragraphs": "漕运年年护客艖，传闻灵迹总虚誇。迷空飓母惊黄雾，照海神光幻紫霞。装宝相，荐香花。高禖那得赐仙娃。春风重绣天街路，不必东京说梦华。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "东风第一枝　题姜毅然白描花卉画册",
	"paragraphs": "笔底香苏，吟边梦醒，新妆又斗娇茜。粉衣几费云勾，素心更凭月浣。朝华夕秀，漫付与、等閒莺燕。倩画图、谱入群芳，从此绣幡须卷。休记省、露兰泪眼。应打叠、缃桃笑面。乍惊楚峡云飞，旋移镂屏梦软。神州香国，渐次第、东风吹遍。喜今朝、画本重描，好共万红春暖。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "采桑子　纪念吴梅诞生一百周年演出游园惊梦",
	"paragraphs": "茗凋梅谢春归去，唤出婵娟，重整花钿，疑是芳魂两度还。凭君一洗筝琶耳，雅部阑珊，未绝朱弦，香梦惊回三百年。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　癸亥秋识叶嘉莹教授，叶治吴词，颇有新解，见似人而喜，赋此",
	"paragraphs": "乱碧迷人总费猜，风骚感发本相媒。冥心结我千丝网，妙相还他七宝台。澄远目，扫尘埃。定知一叶报秋来。两间毕竟存真赏，三嗅馨香莫漫哀。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　癸亥秋识叶嘉莹教授，叶治吴词，颇有新解，见似人而喜，赋此 和敏庵得金陵织造府遗石",
	"paragraphs": "腊尾春飘彩胜风，岁朝新供玉玲珑。补天应许笺双梦，对酒何堪哭万红。神宛在，息相通。祭芹尚与祭诗同。西园石本灵河种，云气依稀认翠蓬。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "踏莎行　丙寅清明陪史馆诸侣游宁园",
	"paragraphs": "罨画楼台，霏烟院宇。一缣水墨难描取。正凭丝雨作清明，如何红旭云边吐。斟酌宫商，温寻尊俎。名园小驻搴芳侣。花间莫更忆春寒，东风剪断愁千缕。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "沁园春　题海河新貌长卷",
	"paragraphs": "七十二沽，九派奔流，何其壮哉。溯二分明月，鱼天榔唱，千钟白粲，漕运船回。紫竹林空，红桑世换，蜃气全消卷怒雷。图画展，望澄波皛皛，镜面新揩。翠阴环绕楼台。是多少春工妙剪裁。喜园开月季，桥飞蝴蝶，金鳌浸雪，振羽传杯。云叶为笺，海涛作墨，大笔淋漓写壮怀。升平颂，献史诗一卷，万象宏开。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　丁卯元日试笔",
	"paragraphs": "彩胜红窗飏醉痕，东风剪梦细于尘。银虹乱落湘弦雨，蜜苣轻飘楚峡云。迎月客，送山君。流光著意若催人。砚冰初解瓶梅放，老笔无花也作春。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　天津诗词社成立",
	"paragraphs": "催花风好，津海飞诗到。古翠今红都醒了，天若有情须笑。十年青鬓双皤，烽烟愁换清歌。眼底江山多丽，秋娘无奈春何。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "虞美人　国庆焰火",
	"paragraphs": "千灯炫彩鱼龙戏，歌舞欢声里。轻雷唤醒一天春，疑是月中桂子落缤纷。倚云和露栽桃杏，肯怨秋江冷。夜空幻出百花园，今夕乘风我欲赋游仙。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "水调歌头　献给南极考察队勇士们",
	"paragraphs": "鹏翼藐沧海，飞渡向阳轮。凿开长夜混沌，人外辟乾坤。振翅企鹅鼓腹，昂首银鲸摆鬣，歌舞献嘉宾。一色皓无迹，万古炼冰魂。长城站，红旗拂，映朝暾。宏微世界在手，绝域建殊勋。两万里涛狂吼，十二级风怒扫，龙性岂能驯。打破八寒狱，放我浩然春。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "高阳台　激光歌舞会",
	"paragraphs": "凤舞霞飞，莺歌云驻，曼声新谱霓裳。别样温黁，千虹交映瑶妆。神妃乍闪惊鸿影，漾灯漪、离合阴阳。镇销凝，万幻璿波，一瞥娭光。今宵梦入华鬘界，散诸天花雨，香雾迷茫。世相纷纭，也应弹指沧桑。看朱成碧才经眼，又匆匆、转绿回黄。怎禁他，屏上春风，镜里秋霜。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "满江红　贺中华诗词学会成立",
	"paragraphs": "易位阴阳，甚当日、柱崩维绝。空求索、扶桑揽辔，中洲捐玦。抱石何辞身九死，佩纕未抵肠千结。算萧条、异代颂离骚，心犹热。铸不尽，六州铁。流不尽，三闾血。更十年刀雨，众芳都歇。京国宏开兰畹会，燕山高挺风骚骨。正双悬、日月照天中，诗人节。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其一",
	"paragraphs": "登临好，高处浴天风。九岛两湖收眼底，千红万紫满寰中。飞想落遥空。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其二",
	"paragraphs": "湖上望，风景逐年新。翠绕一山翻柳浪，红开四面簇樱云。是处好垂纶。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其三",
	"paragraphs": "宜低咏，小憩水边廊。绕座嫩波涵鸭绿，拂堤新柳吐鹅黄。梦到水西庄。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其四",
	"paragraphs": "今古景，岛与琵琶同。一舸梦留湓浦月，四弦秋入荻花风。哀乐总相通。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其五",
	"paragraphs": "前游地，波影荡心尘。双桨绿迷桃叶水，一亭红绕藕花云。还我那年春。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其六",
	"paragraphs": "游春侣，仕女竟新妆。倚槛香留花四面，荡舟人在水中央。烟柳入微茫。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其七",
	"paragraphs": "寻秋去，幽境月相宜。碧意清泠堪作画，波光潋滟好寻诗。吟答有鱼知。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "江南好　水上八首 其八",
	"paragraphs": "心胸畅，登上畅心亭。揽月九天欣把袂，乘风万里快扬舲。何日掣长鲸。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "虞美人",
	"paragraphs": "老来不作閒居赋，且斗旗亭句。倡条冶叶漫相誇，绝爱锦窠千凤吐云霞。看花雾里输年少，转是朦胧好。恐他风雨误芳时，乞取朱幡为我护琼枝。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "鹧鸪天　贺中国女排三连冠",
	"paragraphs": "万彩飘扬炬火明，五环春色聚群英。腾身迅舞风雷电，奋臂高挥日月星。听乐奏，看旗升。哪禁喜极泪如顷。体坛飞将推巾帼，三冠蝉联举世惊。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "采桑子",
	"paragraphs": "小荷才露尖尖角，翠嫩香柔。占断芳洲，怕有蜻蜓立上头。词禅参到芬陀利，无乐无忧。莫莫休休，不见春来怎见秋。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "法驾导引　游仙四首 其一",
	"paragraphs": "游仙路，游仙路，碧落浩无垠。沧海蹄涔非确喻，光年人寿漫同论。大曜等微尘。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "法驾导引　游仙四首 其二",
	"paragraphs": "游仙路，游仙路，玉杵不须寻。水漫蓝桥犹抱柱，火焚祆庙岂由心。最恼是青禽。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "法驾导引　游仙四首 其三",
	"paragraphs": "游仙路，游仙路，无奈绛河遮。当日指星如有木，而今犯斗自无槎。何用慨瓠瓜。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "法驾导引　游仙四首 其四",
	"paragraphs": "游仙路，游仙路，合籍羡箫鸾。如此夫妻能有几，大都骑虎下来难。灵迹杳西山。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "金缕曲　读范曾吟草有作即以为赠",
	"paragraphs": "大造耽游戏。甚风雷、陶钧鼓铸，孕成此气。狂侠飞仙儒与佛，细看都无相似。让面目、还他自己。奇绝抱冲吟一卷，试扪之、字字惊芒起。因想见，范当世。十年大祲精灵闭。几曾经、鲸呿鳌掷，凤饥麟死。纵使清流投浊淖，身溺道能相济。喜重树、文坛新帜。画貌诗心书作骨，任挥毫、跳荡人神鬼。笺墨外，浩无际。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "百字令　戊辰展上巳水上修禊，分韵得伴字",
	"paragraphs": "振衣长啸，把花魂叱起，万枝红绽。天为南溪开霁色，浩翠来迎吟伴。画侠狂杯，词仙醉笔，斗句芙蓉馆。群真献寿，龙潭桑海惊换。堪笑结习千年，骚坛壁垒，多少闲恩怨。且趁两湖晴渌活，好洗吾曹诗眼。风虎云龙，春花秋月，雄秀谁兼擅。今宵何处，梦飞峨髻天半。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "踏莎行　半梦庐饯新河分韵得燕字",
	"paragraphs": "月底箫沉，梅边笛换，独将冷拍支残艳。新红翻作殿春花，旧巢犹有衔泥燕。饯梦杯深，题香烛短，白头惜别情无限。明朝准拟赋游仙，紫鸿双驾淩云汉。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "清平乐　已巳初春梦碧后社成立喜而赋此",
	"paragraphs": "八音消歇，我自鸣孤拍。蚺䗊任他雄虺舌，夺得楚骚残魄。春风喜绽芳华，斜街无复笼纱。何意梦中小草，而今绿到天涯。",
	"id": "0ab35722-610d-3709-bb8d-559d07e098fb"
}, {
	"author": "寇梦碧",
	"title": "减兰　已巳暮春梦碧后社诸子李园看海棠",
	"paragraphs": "劫馀倦眼，血色花光浑莫辨。感逝怀芳，未到秋来已断肠。有涯无限，病里春光何计遣。花却多情，乱叠红云作锦屏。",
	"id": "0ab35722-610d-3709-bb8d-559d07e098fb"
}, {
	"author": "单人耘",
	"title": "好事近 用蒋子云韵",
	"paragraphs": "雁过秣陵秋，门巷萧疏雨落。远处寒烟漠漠，有几重楼阁。今朝酒醒恨仍添，寂寞犹如昨。桐叶纷飞乱坠，似离人飘泊。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "清平乐",
	"paragraphs": "閒阶伫立，竹露侵衣湿。笋怒冲泥春雨急，庭院深深谁入。梧桐吐叶如金，芭蕉抽绿成阴。惆怅故人消息，春愁比草还深。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "青玉案 新秋",
	"paragraphs": "今宵领略新凉意，秋潇洒，閒庭砌。不负归人千里至。夜澄似水，月明如昼，篱角虫声碎。微风柔拂人如醉，竹枕藤床乍无寐。一树梧桐阴满地。丝丝柳影，濛濛花气，并作秋滋味。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇 除夕咏梅次常国武韵",
	"paragraphs": "一声爆竹，破阴霾、漠漠长空雁度。江畔黄昏灯不定，波动金蛇狂舞。众舸沉沉，群山寂寂，春意归何许。彤云疑梦，乡心欲绽谁补。且喜东岸梅花，寒苞独放，不畏北风侮。地老天荒百卉尽，剩此一枝如柱。铁骨镂冰，幽香沁月，夜永无人睹。鸦啼天晓，日光万里红驻。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "如梦令 元旦",
	"paragraphs": "已是岩寒时候，原上小车驰骤。侵晓放河堆。赢得东方红透。红透，红透，猎猎战旗如绣。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "点绛唇  刘桥老农颂",
	"paragraphs": "五月刘桥，麦场脱粒机声奏。白云缓走，新绿迎村口。蓬筚生香，香在老爹手。倾我缶，以茶代酒，小憩同背篓。桑竹清阴，老农披褐来行走。风神抖擞，是我知心友。一盏甜浆，且润微乾口。拊其肘，情深语久，相送频回首。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇",
	"paragraphs": "摩天拔地，展翠屏、自是黄山本色。七十二峰惊扑面，云海萦青缭白。怪石参差，奇松偃仰，鸾凤淩鳌鳖。天开图画，人谓五岳难及。岂知山岳同心，挹江注海，兄弟陶然列。大地河山俱可爱，何用詹詹尊抑。万木迎春，千岩共秀，奇伟吾中国。人间换了，山灵喜泪千尺。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "祝英台近 梦刘桥叟",
	"paragraphs": "暗风吹，深巷雨。幽梦绕晴渚。一水清莹，照见须眉妩。年年杏蕾凝红，蒲芽抽绿，春长在、桥东老圃。裳沾絮，草篓芒履依然，篱边又相语。手把耘锄，教换苗间步。醒来更觉情酣，柳丝千缕，萦回处、烟帆两浦。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "祝英台近 浦镇柢庐作用稼轩韵",
	"paragraphs": "潮汛远，花期近。春雨霁俄顷。新绿惺忪，窗拂寒柯影。客来握手陶陶，轻撚烟蒂，话畴昔、遐思难定。醇醨饮。几曾沉浸其间，味此噪中静。吾庐小小，会心在人境。不嫌车马声喧，此情隽永，病相如、文君慵问。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "采桑子 浦镇临街小阁作",
	"paragraphs": "醒来楼外云天曙，几抹飞涛，接我心潮。万瓦鳞鳞燕雀高。情辞悱恻伤畴昔，折桂焚椒，有泪如漻。海雨天风读楚骚。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "点绛唇 梦醒后作",
	"paragraphs": "梦里春深，阿娘唤我桥东渚。花飞红雨，波净阳光煦。一桶琉璃，抬过桑阴圃。正相语，邻鸡惊寤，有泪如铅乳。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "相见欢 其一 寄国武",
	"paragraphs": "而今咫尺非遥，旧江皋。一夜秋来红叶又萧萧。山阳酒，经纶手，忆迢迢。起弄霜天明瑟月轮高。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "相见欢 其二 寄国武",
	"paragraphs": "群峰缥缈如仙，上摩天。绛石苍虬一径拨云烟。莲花皱，竹筇瘦，总留连。风雨名山，何日续前缘。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "相见欢 其三 寄国武",
	"paragraphs": "白头相见尤欢，倚栏干。待看杏花春雨遍江南。舟如叶，山微叠，秀能餐。别是一宗神韵共君探。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "如梦令 其一 病中纵笔遣怀",
	"paragraphs": "楼上有人吟罢，金色梧桐低亚。何以报秋晴，几幅峰峦初挂。多画，多画，佳境渐来笔下。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "如梦令 其二 病中纵笔遣怀",
	"paragraphs": "已爱平平仄仄，复爱花青入墨。老境喜纷披，满纸斑斓秋色。秋色，秋色，搁笔悠然自得。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "如梦令 其三 病中纵笔遣怀",
	"paragraphs": "篱角杏花初吐，一径箨龙出土。茅舍画图中，况是轻烟细雨。缓步，缓步，默受春之赐予。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇 其一 读吴白匋先生“凤褐庵词”，用先生早年游太湖韵",
	"paragraphs": "词披凤褐，饫真州、三十六陂烟柳。白石稼轩交映处，余子瞠乎其后。漱月盥云，含和履洁，的是经纶手。神腴味永，前朝蹊径都旧。微步记眄庭柯，苍虬酽翠，郁葧胸怀久，阛阓熙熙尘百丈，云外移来孤秀。染泪秦淮，吞醪蜀水，簌簌天风皱。案头三卷，宵深应作龙吼。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇 其二 读吴白匋先生“凤褐庵词”，用先生早年游太湖韵",
	"paragraphs": "天吴紫凤，入词章、不羡当时晏柳。婉约沉豪双美并，耘也敢从公后。刻碧裁红，敲金戛玉，驰骤风云手。春生华国，关河万里非旧。早爱诧诡嘲痴，寄情书翰，浪迹江湖久。赢得氍毹歌百岁，几度艺林张秀。岚霁苍山，涛飞鼋渚，白下秋红皱。大风起处，八方猛士同吼。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "浣溪沙 为淑娟作画寄静波八娘",
	"paragraphs": "如箭白荷出碧溪，叶擎清露柄无泥。一番雨过宿禽啼。波静藻香涵淑气，娟妍影并向朝曦。浣衣人在小栏西。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇 由电视科教片《李四光与第四纪冰川》中之黄山，有此遐想，再用前韵",
	"paragraphs": "四纪冰川，遗迹在、更觉黟山生色。峰刃擦痕雄辩者，科学之光四溢。鬼斧神工，峥嵘崛起。石或如猴鳖。地年地貌，卓然凭此成说。神州辈出英才，而况今朝，翳垢全昭雪。恰似奇峰争耸翠，势欲飞扬先抑。排雾拂云，万千仪态，瑰宝生华国。无穷宇宙，翱翔何限绳尺。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "十六字令 截自十三字连环诗",
	"paragraphs": "秋。月曲如钩上画楼。帘半捲，半捲一痕秋。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 春日登浦镇点将台归小楼作",
	"paragraphs": "江天万里归帆，帆来天际云飞处。高台纵目，平畴绿展，遥峦黛聚。词梦连朝，宿酲乍醒，遐思缕缕。念十年羁泊，行吟原野，空领略，苏辛句。小市长桥依旧，入春来、几翻风雨。诗书累我，牵萦应是，儿曹琐语。墨潘蛮笺，瓯香细草，窗曦又补。待江花飞暖，汀篙涨翠，寻五湖侣。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 忆刘桥草庐用前韵",
	"paragraphs": "耕耘我忆刘桥，古监河畔春浓处。稖苗出土，杨花糁径，鸡雏来聚。村女浣衣，牛娃背篓，炊烟散缕。对青青阡陌，柴关昼静，频商略，老农语。更喜新篁数箭，穿疏篱，摇风曳雨。淩虚得路，挺姿拔节，当窗轩举。蜂蝶无猜，尘嚣不到，残书堪补。扫浮花浪蕊，归真返朴，笑高阳侣。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 访施檗斋老人",
	"paragraphs": "淮清桥水潺湲，渡头桃叶春何处。桐阴压径，人来深巷，小楼碧聚。画帙纷披，书囊缀锦，霜髭数缕。指云林浅渚，鹿床叠嶂，凭谁识，揣摩趣。偃蹇难移贫贱，历几多、六朝烟雨。师承有自，平生常记，当时训语。交许忘年，情殷述作，箕裘愿补。待奉觞一斝，吮毫十日，寿嫏嬛侣。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 次东坡杨花韵",
	"paragraphs": "人间我爱杨花，江村一夜如霜坠。谁云轻薄，分明滞重，仁人情思。不羡朱门，偏循白屋，蓬扉掩闭。奈空庖灶冷，春陂苇湿，风纵暖，吹难起。应恨非绵非粟，落箪瓢、怎生煮缀。沾臆忽睹，一筐荠老，半床絮碎。飞扑门前，旋飘陌上，终沈池水。自古来、惟有杨花，年年替天垂泪。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "浣溪沙 题画赠友人",
	"paragraphs": "绿酽红酣溪涧春，烟滋雨润倍宜人。写来草率自天真。莫叹飞花随逝水，还须美意驻芳辰。小瓯一勺墨华新。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 纪念鲁迅先生一百周年诞辰",
	"paragraphs": "佼佼民族精魂，苦心孤诣轩辕荐。灵台神矢，追逋射敌，了无疲捲。滋养乔柯，腴生野草，春泥缱绻。但疾声呐喊，彷徨荷戟，天可补，石能炼。故里乌篷堪念，为销毁千年门槛。攻书三味，吮毫虎尾，将雏夜栈。风雨鸡鸣，神州再造，光华无限。记倘存一息，仍当旧振，是先生愿。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "齐天乐 登泰山",
	"paragraphs": "晴秋万里飙轮疾，来瞻中霄绀碧。柏洞生凉，壶天贮景，豁见枫林烘峄。昂头动魄，有千磴悬空，上通帝极。古往今来，路盘十八讶垂直。斯山先民能辟，我侪方陟足，甘退而息？积健为雄，登高自迩，试听山灵呼喝。霜风吹臆。看陵谷苍苍、遄飞云烟翮。奇胜当前，倚岩徒弄笔。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "采桑子 壮心",
	"paragraphs": "壮心未已人谁觉，两鬓微霜，两袖清狂。月照花林梦亦香。楼前点将高台在，礼罢蕲王，更爱蕲王。万里星河一剑铓。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "贺新郎  春日浦镇寄慨",
	"paragraphs": "壮志何时已。只将台、平林鸢下，汀洲浪起。又见江头春草碧，万里明空若洗。记曾住、苍烟丛里。牛背夕阳歌自好，有桑麻一径村翁喜。勤稼穑，倦书史。征车南下心如矢。慨前尘、飞云浩瀚，风回雨霁。愧作廛浊沽誉者，颇识中边羲理。重收拾、诗函画几。不恨蹉跎迟岁月，爱今朝吾更亲孺子。峥嵘业，从兹始。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "永遇乐 用稼轩北固亭怀古韵题《黄山图》寄国武、宗亨",
	"paragraphs": "我问知交：何因携我，黄山深处。烟岫云峰，扶筇笑拨，酽翠丛中去。莲花蒂结，青鸾翅展，疑是谪仙曾住。却归来、气酣轫发，方期降伏龙虎。光阴荏苒，意想难迁，几度尘寰指顾。风暖草场，雨凉瓜市，倦了西城路。画图未足，沸腾犹听，点将台前笳鼓。二三子、他年重约，此情忆否。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "忆江南  游灵岩四首 其一",
	"paragraphs": "灵岩好，奇石负山奔。梨白松青谁点缀，烟霏雨敛自渲皴。日午片云扪。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "忆江南  游灵岩四首 其二",
	"paragraphs": "灵岩好，一泾箭通湖。粉黛千秋香雾腻，烟波万顷夕帆孤。报越沼姑苏。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "忆江南  游灵岩四首 其三",
	"paragraphs": "灵岩好，寺即馆娃宫。古塔淩云虬覆地，圆池掬月水涵空。廊屧响春风。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "忆江南  游灵岩四首 其四",
	"paragraphs": "灵岩好，倚槛眺遥天。孕越包吴湖一角，察兴论废史三千。平野翠湉湉。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "清平乐",
	"paragraphs": "秋窗梦翥，簌簌松梢雨。一片寒蛩吟老圃，惊觉蹉跎难补。高台叱咤当年，风云为护婵娟。布被三更无寐，晴帆万里江天。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "菩萨蛮",
	"paragraphs": "喧喧一舸穿虹底，滔滔来驾东流水。已白少年头，还从年少游。峰峦劳顾盼，江上秋云捲。汀翠染乡情，潮平心未平。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "夜游宫  壬戌十月初六日勺庵怀先母作",
	"paragraphs": "一勺寒泉明爽，荐黄花、当时手掌。已化秋泥归苍莽。悯儿耶，恋孙耶，嗟不返。卌载长厮养，孤负了、书灯閒敞。留得村原春色盎。听子规，望盐河，驰幽想。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "永遇乐 秋暮登镇江北固山淩云亭用稼轩韵",
	"paragraphs": "漠漠江天，携朋来看东吴胜处。指点金焦，萦青耸黛，欲逐飞帆去。刘郎佳话，千秋犹说，彷佛笙歌初住。证当时、摩天锐气，一石趺蹲如虎。乾坤无尽，知人论世，但得时时回顾。天重晚晴，林酣宿雨，黄叶西风路。莫辞道远，开来继往，余勇骎骎能鼓。吾难老，凭轩长啸，鱼龙惊否。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "少年游  游焦山，风阻未渡，坐象山下写生",
	"paragraphs": "江风正紧，江云欲坠，江浪碧生花。名山咫尺，游航不渡，一水即天涯。多谢山邻留客坐，未负此停车。浓赭堆颐秋叶媚，松谡谡，石斜斜。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "摸鱼儿 偶阅清词，信笔次陈浓韵",
	"paragraphs": "住城阴、幽窗小院，一庵舒啸俄顷。黄花谢后秋无赖，撚对霜髭明镜。巢初定。买千卷新书，好共华灯影。长街烟暝。算三十年来，痴吟惋叹，历尽市情冷。脱胎处，应是桑槐野径。漾川月寤云省。平生纵有长缨志，却惹绨袍投赠。猿鹤性。只守屋栖林，探得琼瑶境。归寻画兴。向点将台前，曹营关下，一系蓼花艇。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "鹧鸪天 柘塘道中",
	"paragraphs": "一路轻阴桑作行，柘塘五月绿生凉。荷钱腴丽原多露，蒲剑温柔亦送香。蓑笠动，雨丝忙。水田千面镜新张。农情已使诗情富，照眼瀰瀰爱浅秧。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "满江红 再赠蕴平，次武穆韵",
	"paragraphs": "为我弹冠，相庆罢、壮怀未歇。平生事、师行爱重，友朋情烈。秋树齐张天半锦，飞虹欲跨江心月。喜归来、又续少年游，驰骋切。原上雨，关外雪。百卉绽，诸虫灭。拨鸿濛试补，海隅天缺。概率一编有底蕴，诗词千首真心血。起寒蛟、勺水亦波澜，翔陵阙。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "减字木兰花 癸亥冬暮车过岗子村值雨",
	"paragraphs": "钟山风雨，万叠松涛天半吐。湖上烟痕，水墨谁渲城外村。舟车晼晚，挟策归来歌缓缓。谢了浮名，杯盏而今不用倾。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "谒金门  炉边午梦",
	"paragraphs": "此间可。室小犹能容我。窗外腊梅窥数朵，远山眉际亸。午睡关门上锁，贪此一炉好火。忘却平生冰雪颗，春融江上舸。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "鹧鸪天 玄武湖值雨",
	"paragraphs": "且莫吟愁到酒边，满湖诗思淡于烟。波光骀荡摇春树，暮色沉昏泊钓船。寻妙想，任鱼鸢。不妨白发数茎鲜。滞人风雨终须扫，碧水丹山望晓天。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "青玉案 江宁五月，三叠方回韵",
	"paragraphs": "昨年五月柘塘路，一车掠，烟村去。荷露蒲风香欲度。水田如镜，远蓑如鹭，几抹秧痕处。今来五月江宁暮，小阁雠书腻章句。时霁时阴凉些许。深深杯盏，重重诗绪，碧酽前川雨。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "卜算子 题画二首选一",
	"paragraphs": "夜半写新词，诡秘无从定。堆枕云山梦万重，满径松虬影。小勺有浓情，痴趣几人省？一点秋萤入牖来，星触岩扉冷。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "浣溪沙 乡情",
	"paragraphs": "记得儿时爱野庐，西街一带棘篱疏。杏花微雨湿春锄。往事如烟痕不散，乡情入画笔能腴。谁教曾读误人书。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 游柳州都乐山水云洞",
	"paragraphs": "龙城有客酣吟，割愁何用挥长剑。人来都乐，亭依群岫，雨浓林淡。洞里水云，藤萝白石，天光倒蘸。过苔岩径转，疏红垂敛。征裳湿，秋初染。师弟情萦千里，乘飙轮、风光喜瞰。志雄桑梓，爱箴儿女，岁华荏苒。边陲新异，画图难足，频劳指点。待明朝波净，叠峦秀竹，放离江缆。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇",
	"paragraphs": "风云莽莽，触天低，酿就一江浓色。迎我中州陈卧子，疏雨长桥霁彻。波凸金樽，山敷碧釉，帆远矶如鳖。神摇目纵，万千谲壮难说。莫嗟傺侘暌违，举世何人，不历风霜雪。且喜迩来羁绊扫，有句铿然铁截。痴也无妨，迂也何碍，总不惭邦国。大桥为证，心与赤子同热。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "八声甘州 卫岗赠枫谷，用东坡《寄参寥子》韵",
	"paragraphs": "是何因清晓雨中来，黄昏雨中归。恋莽苍山色，空濛湖水，胜似晴晖。不读连楹书史，不说卌年非。兀翠摇青处，每自忘机。俯仰平生事业，只诗情悱恻，画笔霏微。慕高山流水，和者岂云稀。乐相知、风华照我，共吟编、雅意正难违。凭窗好，有松篁近，浓黛沾衣。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "渔家傲 夜吟",
	"paragraphs": "愿得歌吟与众异。黄州感发变州意。勺浪拳峰胸次起，惆怅里，天葩小圃孤红闭。清廉难夺贪夫志，殷殷且作名山计。帘捲星河秋泻地。虫不寐，繁声紧促灯前字。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "永遇乐  再用稼轩《投老空山》韵自遣",
	"paragraphs": "吟梦犹酣，秋窗乍曙，有人惋叹。轗轲平生，优游岁月，述作霜红晚。师心踵迹，非同年少，一脉薪传未断。睽违处、湖波难静，几度烟笼虹散。风尘扰扰，一技无成，负却伊人慧眼。破釜鸣雷，沉舟奋楫，摅墨惭青简。任情恣性，不求闻达，天道何能酬懒。殷勤谢，詹言警语，送明驱暗。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "风入松 湖上雨霁理旧稿感题，依梦窗韵",
	"paragraphs": "连朝风雨怕清明，忆得旧时程。几番绿暗桥东路，蓬松柳、绾住离情。寸寸芦芽蒲鬣，声声乳燕雏莺。觉来烟水对湖亭，城郭负新晴。开缄中有仓皇泪，一摩挲、一片霜凝。那复稼轩慷慨，幽茫只近文英。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "青玉案 偕娟访蒋锡鸾，赋此为赠",
	"paragraphs": "当窗林岫浓于画，春晼晚，钟山下。楼枕湖波花影亚。绛霄微敛，青鸾栖止，却共婵娟话。登临我是痴吟者，畴昔村扉倚桑柘。书砚重温霜鬓惹。百无一用，有诗盈箧，来就崔嵬写。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "满庭芳 再用东坡韵赠桥林同学张越夫",
	"paragraphs": "孕越包吴，丈夫胸臆，一似天际张帆。洒然怜取，小巷旧吟衫。卌载离多会少，迍邅事，说也庸凡。君与我，匆匆花甲，羡得退休衔。巉巉城郭外，明因秋寺，柏子春岩。更负笈村祠，百里同搀。血性岂甘沦没，憎铁骑、书字难缄。当时语，鏦鏦在耳，新响撼松杉。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇四首 其一 扫愁",
	"paragraphs": "春浓也未，燕来频、情寄渡江梅柳。雨沐风梳增态度，摇曳别前离后。弄笛高楼，折枝陌上，总是勾魂手。千丝万点，年年岁岁仍旧。一扫亘古牢愁，飞觞醉月，相待婆娑久。何必花薰烟水腻，翳了江南灵秀。紫气崩奔，墨云翻倒，乱字狂笺皱。毫端舟壑，潜蛟忽自吟吼。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇四首 其二 依帏",
	"paragraphs": "先生何慕，似渊明、閒咏宅边高柳。亦爱香山新乐府，评说开元前后。但抱真诠，不求荣利，默默钧陶手。遐年澹泊，青衫落落如旧。书帏近喜频瞻，啸歌学步，自是疏狂久。紫凤天吴纷绚烂，更缬梦窗深秀。笠泽涵空，小孤峭绿，几度吟帆皱。波摇云撼，囊韬许我腾吼。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇四首 其三 芟旧",
	"paragraphs": "填词言志，慨苏辛，直是文中韩柳。大吕黄钟难嗣响，况数乾嘉而后。湖海苍凉，彊村顿郁，差拟摩云手。风骚各领，揆新正待芟旧。文章本自天然，但抒胸臆，何用拈髭久？世患撄人沉百感，倚此霜锋凝秀。检校南朝，拥迎四化，烟雨湖山皱。千摇万兀，一编难纳鸣吼。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇四首 其四 酣吟",
	"paragraphs": "漓漓古墨，书奇字，莫咏飘萧风柳。一自许公深许诺，属吐肯随人后。月白岩柯，霜红龛叶，中有屠龙手。不因爱我，怎教摒除庸旧。算来忧患堪珍，磨砻意志，那惜蹉跎久。有宝无名诚至乐，一勺能钟神秀。万象往来，千花馥郁，寸寸烟霏皱。酣吟未辍，更兼松漱涛吼。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "疏影  戊辰冬偕二弟、三弟同访杨家墩感旧，次姜白石韵",
	"paragraphs": "方塘浸玉。记软蒲细苇，凫鹭能宿。梦里常亲，一径纷披，墩前枣影疑竹。牧童惯系牛绳处，料应是、当时村北。念孩提、习字依帏，那识沧桑悲独。微髭老农曾话，暮春稼穑事，罨篱翠绿。无限川原，犹是荒寒，左近几多高屋。催车归去青山远，入夕霭、漫歌新曲。待城隅、拂砚吹尘，奋写自强和幅。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "永遇乐 己巳三月初四寿绿腴君次坡公韵",
	"paragraphs": "有书百卷，小瓯一勺，清趣无限。石侧蒲腴，梅根榈绿，唯我钟情见。穆然对此，风恬画静，诗思绵绵不断。念村畴，几年岑寂，凄烟苦雨笼遍。将台飞峙，江涛遥挹，一展乾坤倦眼。尘患撄人，洁衿在己，栖止双劳燕。待挥健翰，淩霄踔野，更扫古愁今怨。任驰骋、两心映照，十方赞叹。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟",
	"paragraphs": "侵宵淅沥无休，是他春雨撩愁处。沉云泼黛，荒阶绽藓，石凹泪聚。砚涵紫气，墨卧虬螭，情腾万缕。尽江河浪浊，舟车浮坼，宛然是，杜陵句。国事邦忧俱在，却接引、欧风港雨。芳兰未茁，劣莸难剪，苍穹何语。云胡都忘，惟勤惟俭，力将患补。撼山原醒寤，华林耀彩，仗横眉侣。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 夜雨，晨霁，过宋家埂南桥，作此以寄贵阳熊建中，八叠前韵",
	"paragraphs": "陂塘新绿初稠，泡桐花落经行处。粉云朱日，楼台倒影，天光融聚。谁料昨宵，侵窗暗湿，千丝万缕。纵平生侘傺，虽禁白发，满臆是，清狂句。行吟未负晴朝，任凭他、连城风雨。青山欲渡，春波又暖，似闻莺语。诗可怡人，挞愁浇恨，云何无补。寄乡情一片，迢迢千里，慰天南侣。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "小重山令 己巳三月依黄侃韵",
	"paragraphs": "陌上李花雪样微，陂映浮山寺，绿侵扉。忽尔忆芳菲。恍隔世、何处报春晖。遐迩事多违。宵深劳笔墨，忏前非。绽红小院有蔷薇。痴吟里，正自减腰围。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "水龙吟 梦刘桥，略用东坡《小舟横截》韵",
	"paragraphs": "桥东柳蘸长堤，连村苇绿红荷起。篱边哗语，桑麻一径，阴凉如水。午日薰风，烘檐穿户，家人犹睡。任残书堆案，壶樽在几，涔涔也，难为醉。推枕忽然惊觉，梦中身，似从空坠。我非寻梦，梦来寻我，慰予如是，晓汲黄营，暮归白下，留连堪记。愿梦神有翼，宵宵挟我，入蓬扉里。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "满庭芳 用清真溧水无想山韵",
	"paragraphs": "小卉春温，老蟾秋洁，诗思欲绽还圆。倚樽半醉，往事触寒烟。一带疏林如画，耕牧处、流水溅溅。衡门远、江回风转，南浦又归船。华年，都付与，残书剩卷，短榻低椽。喜松萝未剪，蒲石当前。昨作居巢墨客，过姑溪，还叩朱弦。天能补、飞虹飘雨，正伴蛰龙眠。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "疏影 谢江浦陈伯欣送白梅代柬，依姜白石韵",
	"paragraphs": "君心似玉。种白梅赠我，一摒凡俗。小蕾蟠枝，矜洁含馨，幽姿堪侣疏竹。隔江人挈春光至，便教忆、低檐风烛。叙离怀，把盏敲壶，俨是劫余豪杰。窗际轻纱映日，一瓯正欲绽，苔暖蒲绿。漫说乡耆，且展词笺。我辈当留清躅。春风三月南农路，倩君看、书屏画幅。偕此花，入我新吟，香遍卫岗南北。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "菩萨蛮 阳羡作赠钱华华，次东坡韵",
	"paragraphs": "省庄宾树婆娑老，清潭竹海迎人好。蠡洞暗浮舟，钱郎导我游。烟深灵卷著，玉女何曾去。壶贮晚晴诗，瀛园枕雨时。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "洞仙歌 宜兴慕蠡洞，又名牟尼洞，次清陈维崧善卷洞韵",
	"paragraphs": "牟尼何往。剩洪荒胼茧。古雪星云乍锤剪。下幽岩黝穴，仄径千回，层磴冷、莲幕瑶扉虚键。茫然如入梦，涓滴侵衣，谁在穹霄沥壶甗。豁尔放曦光，弱水半泓，蹲豹外、几声村犬。舣小艇，惊穿女娲天，险化作嶙峋一痕蠡篆。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "洞仙歌 宜兴归勺庵见萤火虫入户，依前韵又作一首",
	"paragraphs": "劳生碌碌，总星缠雾茧。争似白云自舒捲。落窗牖、几许閒情逸致，频入字，诗心驰骋难键。迩来竟憔悴，咄咄何能，长忆村翁对寒甗。念焚券坡公，归隐无凭，遗爱在，荆溪阳羡。掬明月，临流浣秋衣，矜光洁、千秋一点萤篆。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇 作《野水秋心图》因题",
	"paragraphs": "参差野水，落潮痕、抹出江南秋色。茅舍两椽临远岸，下有小舟如叶。浅渚回青，寒林曳紫，掩映波光沏。坡公诗境，赢来笔底空阔。坎壈忽忆当年，秋原俚语，邀踏村桥月。一笑同沾篱畔酒，稼穑浓情凭说。别久念深，俸多献少，几度蒹葭发。砚边搔首，秋心图画难达。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "念奴娇  题《春江朗抱图》",
	"paragraphs": "我心骀荡，写江南、便是怡人春色。水自空明山自秀，两岸疏花繁叶。村径幽回，渔舟静泊，几处秧歌彻。暖莺争树，东风拂煦三月。此乃心画心声，古来今往，妙谛殊难说。我有曝忱何得献，说也痴迷迂阔。虹墨斑斓，散毫苍远，匋缶清腴发。大千一勺，纵横万象能答。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "渔家傲 秋思",
	"paragraphs": "夜半醒来寒意在，迷离梦境嗟难再。童心白发两萦带。雨声外，一虫叫出秋世界。太华千寻三峡隘，明朝待去扪灵怪。读书卌载真无赖。并刀快，拥窗剪却烟萝碍。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "采桑子 登张家界",
	"paragraphs": "探奇昨上张家界，无数仙翁，幻作千峰。拔地参天造化工。黄狮渴饮金鞭水，踩破蒙茸，十里琤瑽。万绿沉沉著两筇。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "鹧鸪天 下黄石寨",
	"paragraphs": "峭石触天列道尊，林开斧劈露皴痕。不知何地容五岳，但讶灵奇贮巨盆。亘古梦，武陵源。盘纡千磴坠天门。夕岚欲起闻筇响，一树桕红万岭昏。",
	"id": "d7694738-8751-37e2-a87d-71e7ecd74ab3"
}, {
	"author": "单人耘",
	"title": "踏莎行 闵明陪游天目湖，归荆溪虎堂作此赠之",
	"paragraphs": "目共天明，心与湖碧，闵郎挟我神仙域。清灵万古浣心胸，红尘千丈溶无迹。山曳柔裙，林亸烟髻，羡他猿鸟常相契。宵深溪月一梳寒，荡空犹带琉璃色。",
	"id": "d7694738-8751-37e2-a87d-71e7ecd74ab3"
}, {
	"author": "俞律",
	"title": "满江红 已丑春少卿老师命余赴梅兰芳思南路寓所约临票社活动，余观梅剧多矣，而亲晤其面则初次也",
	"paragraphs": "十载梨园，才一顾、梅郎本色。浑未老、湖山亭榭，管弦琴瑟。明月盗归公主令，秋风吹乱杨妃笛。恨青霜、刎不断春愁，乌江碧。台下眼，照今昔。场上鼓，催过客。问秦宫汉苑，几回消息。拍手人间儿女态，回肠万古英豪质。为红尘再唱百年歌，东君力。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "师师令 戊子京戏堂会即兴作",
	"paragraphs": "斜阳如水，洗百年尘市。车声催唤丽人迟，春寂寂、花开门闭。阿母呼儿呼不起，要东风扶醉。歌场何限名花卉，只认君红袂。临台一转小苏三，唱不了、相思滋味。珠落玉盘浑是泪，怕人生如戏。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "洞仙歌  栀子花",
	"paragraphs": "胭脂懒弄，做冰肌清淡。低倚湖山绿云飐。素香遥、度水碎影人来，庭院静，图扇轻衫尽染。风流无着处，残照梳帘，一点相思恼秋簟。酒病作成愁，愁入花间，都化作、蜂狂蝶艳。逐旧梦归来小轩窗，细分付东风，为芳魂忏。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "蝶恋花 已丑夏上海南市访友",
	"paragraphs": "粉扇轻衫仙苑客。车马来时，惊起人如璧。玉面王娘年十八，春风吹到愁时节。传语匆匆难尽说。半盏清茶，甘苦伴伊啜。如梦楼台如梦别，小桥九曲杨花雪。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "忆秦娥 沪上遇徐琴芳",
	"paragraphs": "清姿瘦，而今真似龙华柳。龙华柳，行人未觉，九秋时候。年年粉墨靴袍旧，无情总是台前后。台前后，当时荣辱，而今何有。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "满江红 癸已年屡聆王少堂说书于魁光阁",
	"paragraphs": "一拍惊堂，茶香里、先生来也。开画扇、挥风鼓舌，口津倾泻。鬓影映刀香溅血，将军断首愁生夜。背平林残照走荒坡，声声咤。不平事，任叱骂。头已白，犹堪霸。更能消几许，秋冬春夏。拍案纷纷悲喜客，抚膺哭笑残灯下。待座空、人去细思量，何为者。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "念奴娇 晓桥醉作",
	"paragraphs": "满川逝水，助行客梦里，布帆归急。山影凝空残月小，月下柳烟寒郁。是处晨钟，几门吠犬，一片秋何物。谁家炊火，为人断续先热。风雨久客晓桥，马足车尘，冷落江湖笔。不信书生窗下老，日日清波照发。醉里只应，满腔犹沸，畴昔少年血。牛郎来也，声声霜竹吹裂。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "念奴娇 毛坦桥卧病读史",
	"paragraphs": "满天红雨，飘不尽十里，乡村秋色。茅舍桑榆篱下犊，望断西风影只。圃冷径荒，溪清石瘦，快度衔泥翼。吾轩何处，光阴一去难说。却忆野菊开时，借酒曾吹，柳下黄昏笛。种菜那辞门闭老，自古英雄难作。用世有心，干时无用，重起难为力。老山难老，滁河流水无极。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "永遇乐 大胜关怀古",
	"paragraphs": "寒日浮江，朔风吹齐，遥岑欹险。冰雪行程，虎龙形势，梅子洲明暗。荒林断续，斜帆天际，好景渔樵先览。笑而今、聊萧席帽，浮生轻负书剑。古来割据，百年争斗，裂碎英雄肝胆。友谅飞舟，元璋竞马，崩浪曾惊喊。回头歧路，低茅篱落，卖酒人家小店。都休问、雄关枯骨，满丘谁掩。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "永遇乐 邯郸怀古",
	"paragraphs": "北国秋来，南楼燕去，滏阳东泻。野黍摇沙，疲牛卧草，古道斜晖挂。独客行迟，赵王城冷，何处将军系马。想当年、武灵台下，几回风雨骑射。千秋何限，登临时候，最是西风难写。闻道行人，曾经仙枕，阅尽繁华假。关河依旧，书生老去，四十八年轻舍。君知否、古人如我，我如来者。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "满江红 过焦山",
	"paragraphs": "千古江山，来觅我、旧魂一脉。凝眸处、万波相逼，碎花飞簇。石洞无人焦隐冷，高岩断壁观音肃。叹双峰老屋架云根，危难触。铭之义，鼎之足。帝之梦，俱难续。只碑林依旧，拂尘贪读。水涨西风鱼鳖舞，云沉乱石精灵伏。正孤帆、雁影向南啼，声声熟。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "南乡子 题云荫庐",
	"paragraphs": "何处著光阴，两尺斗方通古今。应有虎毛红管笔。诚心，呵出羲之鬼一临。庐静望云岑，五朵飞来值万金。却怪窗前无觅处。深沉，只向阳台梦里寻。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "调笑令 春词四首 其一",
	"paragraphs": "残雪，残雪，轻著江湖一抹。浓浓淡淡红梅，浅浅深深酒杯。杯酒，杯酒，好祝东风长寿。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "调笑令 春词四首 其二",
	"paragraphs": "红杏，红杏，墙外一枝风静。一年一度靓妆，三月四月夜凉。凉夜，凉夜，夜夜归人客舍。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "调笑令 春词四首 其三",
	"paragraphs": "杨柳，杨柳，正是风流时候。三家两户楼低，十枝八枝鸟啼。啼鸟，啼鸟，啼到春深未了。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "调笑令 春词四首 其四",
	"paragraphs": "春梦，春梦，生怕等闲断送。花前花后径芳，梁上镜上燕双。双燕，双燕，不是去年庭院。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "江南好 忆旧四首 其一",
	"paragraphs": "春申忆，生小住龙华。流水桃花村上醉，夕阳古塔雨中斜。短笛逗吴娃。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "江南好 忆旧四首 其二",
	"paragraphs": "春申忆，年少跃龙门。吴巷三年明月路，长桥一夕卧云身，记得大楼真。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "江南好 忆旧四首 其三",
	"paragraphs": "春申忆，歌舞动天蟾。水袖风摇红锦幕，金喉珠串碧云衫，谈笑认苏三。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "江南好 忆旧四首 其四",
	"paragraphs": "春申忆，多谢笃行楼。舟刺三秋隔天地，移情万里学谭刘，丝竹写风流。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "石州慢 咏燕",
	"paragraphs": "露滴萍轻，烟迷杨瘦，静波新碧。衡门长寄乌衣，宿梦何曾相识。年年梁上，巢圮尘冷春寒，归来快剪东风翼。为我说相思，道光阴轻易。桥北。小楼西畔，挂影栖茵，绿窗岑寂。十里秦淮，阅尽江南花陌。晚来呼伴，一句两句温存，冲香掠雾斜魂湿。也不解闲愁，啄残红飞掷。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "菩萨蛮  中秋",
	"paragraphs": "花黄露白清秋节，纤埃不蔽霜天阔。院宇霁新凉，风摇青桂香。人间多少事，今夕情何系。把酒劝嫦娥，嫦娥奈老何。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "捣练子 山村春秋",
	"paragraphs": "楼寂寂，雨沉沉。楼外青山雨色深。空说不如归去好，几人曾会杜鹃心。高树影，旧祠堂。寂寞山村一夜霜。一夜霜中人去后，孤峰冷照月荒凉。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "摊破浣溪沙 山村夜坐",
	"paragraphs": "寂历秋风又一吹，西窗枕席暗相持。衰柳池塘何限夜，掩柴扉。月自为光澄断梦，虫无好语说相思。金井梧桐锁不住，影参差。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "点绛唇 拟古",
	"paragraphs": "秋梦惊回，碎阴一角梧桐月。粉墙低湿，断续蛩声咽。烟水秦淮，古渡催人发。凌波靺，低头桃叶，泪眼同谁别。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "减字木兰花 寄友",
	"paragraphs": "西风华发，万木惊秋非一叶。千里长江，流到江南玉鲤双。烟波何寄，旧雨新欢都不是。剩有归舟，载得风情一段不。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "柳梢青 次韵奉和静茶公",
	"paragraphs": "五十匆匆，半生碌碌。几日从容。镜里秋霜，梦中花月，纸上奇峰。举杯休论英雄，叹得意曹刘醉中。我不如君，君应笑我，一世疏慵。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "浣溪沙 大钟亭购得水仙一株，喜赋两阕 其一",
	"paragraphs": "冷淡家风翠带长，清寒玉袖掩斜阳，含颦独立水中央。仙籍愿依凡世客，人间自有系情郎，大钟亭下小轩窗。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "浣溪沙 大钟亭购得水仙一株，喜赋两阕 其二",
	"paragraphs": "吹气都涵瑞雪芳，一番为我淡梳妆，暗催明月过东墙。不待春风吹旧梦，只凭小醉作新娘，今宵听汝诉衷肠。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "贺新郎 夜观水仙赋此寄兴",
	"paragraphs": "杏李非吾友。更无论、碧桃佯病，玉梨佯瘦。坠地杨花都是怨，不似前贤忠厚。梅未老、愁山先皱。莫道千金牡丹价，算海棠也只闲花柳。春未去，已枯朽。满庭香雪频添酒。弄瑶琴、有人偷听，悄然屏后。幽绝帘栊窥鬓影，微步噤鹦喑狗。正流水、高山时候。素袖风轻休教舞，怕红尘污了纤纤手。归去者，莫回首。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "江城子 次韵奉和史静茶",
	"paragraphs": "暮烟湿弄柳丝斜。一家家，雨帘遮。雀静檐低，人影似黄花。想见故人尘袂黑，依旧是，酒痕多。荒鸡唤起梦魂赊。市声哗，奈何他。分付秋风，为我驾云车。指点关山真咫尺，谁便道，是天涯。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "江城子 观古画",
	"paragraphs": "合成秋色冷萧萧。月如刀，草如毛。满纸西风，动我鬓如茅。莫道凌霜无畏意，回半面，已枯焦。十分幽素寄柔毫。是风骚，为谁描。想见当时，伤别灞陵桥。难得而今犹泪眼，云和雨，最难消。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "贺新郎 九华山饮茶过台城",
	"paragraphs": "多暮夸三友。向清波、重来照影，一时俱瘦。指点九华山上塔，戳破湖心云厚。天已被、扁舟揉皱。十里长堤风正北，想烟中愁煞台城柳。寒影里，有人否。空庭无觅胡姬酒。把浓茶、枯肠难索，陆张前后。昔日红氍毹上梦，梦断吹箫屠狗。早华发、乱生时候。想听后庭当时曲，怕美人闲坏琵琶手。空井畔，一搔首。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "浣溪沙 玄武湖",
	"paragraphs": "十月秋湖渐陨霜，翠洲风物试平章，残荷疏柳半林塘。宿雾鸡鸣何处白，金风花作旧时黄，六朝烟水管兴亡。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "贺新郎 登赵武灵王丛台",
	"paragraphs": "细雨丛台冷。正泥阶、决明独立，金钱圆整。指点滏阳河畔树，起凤腾龙形胜。做古陌、长街烟景。借问万金阳翟买，更如花一笑赵姬影。千载梦、个中省。登高叱咤苍天迥。旧山河、而今还说，风流秦政。十万金戈横磨雪，铁马如云飞骋。漫踏碎、故园霜径。孤雁惊秋楼战垒。有西风见我二毛迸。弹瑟去、倩王听。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "青玉案 大醉再登丛台",
	"paragraphs": "高台独饮邯郸露。漫赢得，秋如许。直坠青峰鹰正怒。一声惊起，百年狐兔，风雨摧毛羽。沙丘宫圮人何处，垄断中原千万户。掷碎江山如击缶。长空断裂，尘沙泱漭，剩有吾和汝。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "忆秦娥 渡河",
	"paragraphs": "黄流急，秋风秋雨征帆裂。征帆裂，故园千里，苍山万叠。中原乱点萧萧叶，望中犹记秦淮月。秦淮月，小楼人去，为谁圆缺。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "满江红 北上",
	"paragraphs": "梧雨桂风，匆匆又、催人离别。几回首、一江烟火，万家明月。梦里秋鸿声断续，望中鬓影香明灭。把纷纷、尘土付阳关、吹长笛。宣城纸，湖州笔。染十样，丹青色。算平生不负，天宽地阔。四季鸡呼祖生剑，十年案照神州雪。愿明朝、载酒便归来、秦淮碧。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "桂枝香 牛首山即兴",
	"paragraphs": "风云合沓，作万古神奇，双阜如角。满目荒凉唯有，野花含馥。峰悬石丑无人处，恋残阳、鹊鸟相逐。山田耕罢，农夫无事，野烟炊粥。问足下、当年荣辱。念渫血江东，千死相续。鼙鼓声中谈笑，饥餐胡肉。悄然万古皆流水，但秦淮鹭翔鸥浴。而今俯首，谁家孺子，倚天吹竹。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "贺新郎 乙亥春宋词来饮 畅叙甚欢 次日赋此寄赠",
	"paragraphs": "一笑三杯酒。正长桥、半篙浪涨，小梅芳透。十里秦淮河边路，满目微黄古柳。是江南、人文渊薮。携手问君君已老，剩风流不落少年后。论吾道、谈天口。年年春草须回首。记当时、名花解语，绿鬟红袖。说到书生本色处，指点白衣苍狗。总付与、百般辜负。万事何当从头问，把新诗都寄谁家手。我亦为，惜春瘦。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "贺新郎 毛坦桥病里见杨花",
	"paragraphs": "病入三春杪。正荒园、杨花飞起，隔窗多少。粉泪撩人烟浦裹，轻薄小鬟燕赵。拼不学、美人香草。同是天涯沦落客，问相逢相识何时了。花不语，被人恼。匆匆辞柯难回抱，漫赢得、东风盈树，天公一笑。莫道花非花是句，花是花非谁晓。君不见、红尘易老。不是无情卿似我，是多情我似卿卿貌。借卿影，长相照。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "浣溪沙 落户山林小队独饮自遣",
	"paragraphs": "杯里及时行乐天，随缘来伴醉山川，牛羊户外影周旋。月做情人羞不语，风为行客倦思眠，花间掷冷醒时烟。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "浣溪沙 毛坦桥秋思",
	"paragraphs": "五尺柴门日闭关，秋声断续马唐间，年年绿鬓此时斑。客舍不知身是客，山居看老眼中山，青灯黄卷强萧閒。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "念奴娇 戊申三月登钟山",
	"paragraphs": "螺青鸭绿，是永和三日，烟花如织。投影东风晴半壁，照见古今消息。孙墓朱陵，閒花野草，一种皆沉默。东君何处，高天厚地难陟。秣陵逐盗归来，转瞬千秋，自笑翻成贼。更几千秋重论价，无得也应无失。料得桑田，再经沧海，依旧鱼龙国。白云来去，匆匆相与相识。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "念奴娇 黄浦月夜",
	"paragraphs": "澄江如练，背西风独钓，一轮明月。大水西来声万里，卷起穷秋呜咽。浪碎七雄，潮吞五霸，乱洒楚吴血。满眼兴亡，过帆休问黄歇。回首度曲风流，申城车马，付兴长天碧。老去嫦娥应瘦损，谙尽年年圆缺。玉宇飞霜，琼楼滴露，冷断史臣笔。几千年矣，故书三两残页。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "满江红 寄静茶",
	"paragraphs": "五十年人，灵台似、辽东古鹤。膏肓是、山林泉石，一丘一壑。杯里自为北海水，枕中何必侯王爵。想痴儿、了却事千端，望五岳。绿杨瘦，疏影弱。笔砚冷，青衫薄。欢香尘色界，与谁商榷。已落江湖收不易，安知老病轻难觉。问春来、风雨纵横时，愁耶乐。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "满江红 静茶兄周年祭",
	"paragraphs": "我哭史公，便料得、史公笑我。经年矣、新花才寄，旧坟一朵。露压云理黄土冷，风吹雨打青衫破。愿梦中、夜夜共吟诗，同高卧。离和合，互因果。哀与乐，相功过。算浮生草草，千缰万锁。自古圣贤化朽壤，只今荆棘走磷火。但拼他、烈酒沸心肝，言行错。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "水调歌头 乙酉正月，钟山梅花迟迟不发，作此为花解释",
	"paragraphs": "我有梅花梦，梦在紫金山。今年山上冰雪，万树怯春寒。老去东风无信，忘了人间旧约，轻负艳阳天。愿借花魂问，此日在谁边。古今外，生死处，鬼神前。红尘终看破也，回首五千年。苏曰人生如寄，辛与巢由同调，一事最艰难。岁岁看花发，岁岁看花残。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "水调歌头 时近春分梅始盛发，次前韵排解，是日结诗伴赏花",
	"paragraphs": "十里春风路，路在紫金山。忽然正月过了，残雪不成寒。红是人生血色，白是乾坤洁气，万树拥晴天。有客携诗酒，谈笑卧花边。众贤至，少长集，惠风前。形骸何物，今日放浪永和年。老已无情顾我，修短原来随化，生死岂为难。遇即欣然发，倦亦莫辞残。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "水调歌头",
	"paragraphs": "物我有深谛，六月梦花天。当年花国曾隐，一度学神仙。十万杨妃新浴，醉弄丰肌玉骨，拥我夕阳船。记得凌波步，尘外听珊珊。云是纸，风是笔，染田田。丹青难写，别后明月照无眠。依旧年华虚度，十载光阴何速，回首尽云烟。何日还归去，花里悟通圆。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "西江月 聆霸王别姬唱片",
	"paragraphs": "不见梅郎颜色，空余垓下悲歌。将军战马奈时何，一种古今因果。回首绛唇丹脸，留神春黛秋波。几人似我是情魔，兀自被声色涴。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "鹧鸪天",
	"paragraphs": "富贵无端一现昙，赵王城下旧街谈。十年无梦秋风浅，枕上黄粱今又酣。浮世味，此中探。而今翻作再眠蚕。眼中不是中书令，却似东坡到海南。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "醉蓬莱 夜过昭君墓",
	"paragraphs": "对西风边地、落叶惊飞，黄尘古道。大漠穷秋，寄閒愁多少。客路八千，灵台一寸，向关山未晓。征马不归，画图难识，苍天也老。记否长安，当年明月，想见坝桥，此时人杳。回首乡音，认旧家啼鸟。青冢无声，寒星有顾，但芊芊白草。唤醒芳魂，匆匆未问，华胥蓬岛。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "锁窗寒 蓄金丝雀三年，一朝为野猫攫去，失落难愈",
	"paragraphs": "稳坐金笼，南窗独唱，伴吾三载。联珠妙语，耳熟而今能解。道年年、久恋春风，梁园虽好孤居隘。又何如天上，茫茫碧落，买家云外。无奈。尘缘老，渐度尽三生，方来机会。十分短梦，付与马嵬摧碎。悔前番、未许太真，先归海上仙山界。到如今、除是来生，了却今生债。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "扬州慢",
	"paragraphs": "三月烟花，一湖春水，望中约略扬州。自寒梅落尽，便忘却乡愁。认二十四桥过客，二分蟾影，犹照青楼。太匆匆，故国黄昏，柳暗烟稠。道人何在，想当年、度曲风流。算驻马春风，空城怀古，佳句难酬。红叶而今笑我，依前是絮冷萍浮。问甚时重到，唤舟同觅盟鸥。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "薄倖 牡丹诗会漫作",
	"paragraphs": "牡丹开了。喜不尽、这回祥兆。满目是、胭脂千斛，春意枝头新闹。恰年年、时节芳菲，蝉前蝶后洛阳道。任丽日弦歌，东风词笔，未解浮生要眇。把醇酒、浇尘俗，都只合、雨晴难料。念前番我是，过来人耳，百年贫富凭谁造。世缘多少。想朱砂玉版，醉时欢乐醒时恼。逢花此夕，只愿人花两好。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "浣溪沙",
	"paragraphs": "云水鹊桥几度猜，今宵谁与巧安排，最无人处小秦淮。星动舟如天上到，风香人自渡头来，别时眼泪在红腮。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "浣溪沙 咏荷",
	"paragraphs": "独倚晓烟慵洗梳，轻匀浅抹腻人朱，亭亭顾影自怜腴。浴水红妆可怜粉，举风翠盖不胜珠，故园心眼入秋初。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "瑞鹤仙 甲申游九江烟水亭，此平生第三度也",
	"paragraphs": "客来烟水冷，望十里、甘棠浮光流镜。半堤杨柳影。对湖山四面，孤亭风静。鹭鸥闲并，问何处、旧时芳径。纵光阴、一去不归，裂帛余声未迥。仙境。不应有恨，有别时云，为前尘证。空留名姓，三生梦，总难醒。笑而今、多事还邀白傅，他日浔阳酩酊。怕明春、又负东风，黄鹂三请。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "菩萨蛮",
	"paragraphs": "扬帆携梦江湖客，西风夹岸摧重碧。岸上有高楼，上楼望十洲。十洲望不见，叹息沧波远。水远白云遮，不知何处家。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "踏莎行 乙酉正月游上海老城隍庙，余少年时常游地也，今久客金陵，故地重来，不胜感慨系之",
	"paragraphs": "南市老街，百年古庙。申江旧梦音尘渺。小桥九曲跨清波，当时曾照人年少。别后光阴，眼前怀抱。相思化作三春草。余生更得几回来，城隍脚下焚香祷。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "离亭燕 立秋之夕，觉所蓄一夏叫哥哥有异声",
	"paragraphs": "听汝万言谈罢，为我消磨长夏。却道朱炎消不得，多少浮生牵挂。倚枕未成眠，明月徘徊窗罅。汝是评书流亚，中外古今同骂。漫说六朝兴废事，短巷乌衣王谢。窗外渐西风，一叶今宵初下。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "相见欢",
	"paragraphs": "少年爱年飞花，老来嗟。不许搅天红雨落吾家。拦不住，红无数，正交加。放下檐前五尺竹帘遮。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "采桑子",
	"paragraphs": "东风吹散离人泪，满目风斜。满目风斜，一点相思一点花。来帆去棹春归处，有个酒家。有个酒家，谁向金杯照鬓华。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "长亭怨慢 游白鹿洞书院",
	"paragraphs": "特来会、前生白鹿。半院寒花，扶崖低屋。秋径萧萧，清风满地、几竿竹。此时空谷。书千卷、倩谁读。岁月总成尘，早付与、先忧万斛。孤独。对青山十里，五老奇峰翠麓。百年名利，遍三世、梦中追逐。若强使，朱子归来，更留得，当时王陆。应怕见人间，一枕黄粱未熟。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "虞美人 其一",
	"paragraphs": "身如春梦还轻薄，开卷思量著。一番暮雨一番云，更惹一番红泪染余醺。相思一瓣知谁匿，憔悴无颜色。斜阳宿草燕低飞，飞过秦淮故里玉楼西。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "虞美人 其二",
	"paragraphs": "百年泥爪留痕少，最是形容槁。玉人何处忆芳春，叶叶花花依旧十分真。莺啼声里谁家巷，风月无边相。空教短梦肯长留，已负生生世世旧温柔。",
	"id": "32962119-4d7a-3883-8683-bb9432c2cbd7"
}, {
	"author": "俞律",
	"title": "虞美人 其三",
	"paragraphs": "好花已谢当年紫，满地空余此。楼边故纸一堆空，身世何如零落乱泥中。多情长是东风误，诗在伤心处。徐娘泪冷断肠笺，回首江南暮雨葬花天。",
	"id": "32962119-4d7a-3883-8683-bb9432c2cbd7"
}, {
	"author": "朱帆",
	"title": "满庭芳 送俊民之化州",
	"paragraphs": "石露天高，退潮时候，倚栏望坠斜阳。新春佳日，曾误饮离觞。多少羊城旧事，空回首、烟霭茫茫。十五载、青衫依旧，犹是楚人狂。神伤、记当日，联床夜雨，共碟甘尝。又谁念今朝，衢路仓遑。伫看寰球形势，正人世、万事沧桑。愿他日，扁舟携手，谈笑济珠江。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "念奴娇 登八达岭",
	"paragraphs": "乱山丛里，望长城高踞、雄关古道。断瓦残砖何处是，已被霜风吹老。突兀悬崖，逶迤雉堞，迎得朝晖早。坚冰化尽，又生天际芳草。遥想飞将当年，雕弓响处，笑指胡儿倒。百镒黄金收骏骨，此恨更凭谁了。燕赵悲歌，汉唐鼍鼓，犹觉馀音袅。前人踪迹，只今能觅多少。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 登岳麓山",
	"paragraphs": "爱晚亭前认旧踪，岚光嶂色倍葱茏。黄兴墓上长青草，蔡锷坟边未老松。三十载，又相逢。麓山惊迓白髭翁。人间最美乡中水，笑向农家索酒盅。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "南歌子 登岳阳楼",
	"paragraphs": "落日含秋水，馀霞醉远峰。半湖金璧半湖红。笑指君山一点乱波中。胜境千年迹，归途万里风。登临历历数遗踪。始信人间无处问穷通。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游汨罗屈子祠",
	"paragraphs": "劫后伤痕尚未消，屈祠重整见岧峣。独醒亭畔新花草，汨水江头旧浪涛。添感慨，涨心潮。骚坛翘首诵离骚。挥毫犹写忧时赋，难向忠魂慰寂寥。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "南歌子 题吉璋春郊写生小照",
	"paragraphs": "彤管调朱墨，雪笺染素霜。五羊城外写春光。唤出枝头玫瑰换新妆。乍试青衫窄，慵梳髻翅长。对花争得不思乡。记否少年时节在潇湘。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 荔枝",
	"paragraphs": "岭外欣逢十八娘，朝霞为染茜罗裳。饶他庐橘何堪敌，妒煞杨桃未肯降。跨粤海，渡潇湘。平生何处是家乡。芙蓉国里花如锦，终欠南风一缕香。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满庭芳 长江",
	"paragraphs": "牛渚狂涛，马当险浪，依稀虎啸猿啼。源头何处，直上指天池。夹岸苍山翠嶂，又平野、禾黍离离。金波荡，艨艟舴艋。一例去如飞。神驰、千载外，渡头挥扇，山阜围棋。更浮舟汉使，饮马胡儿。隐约金山战鼓，楼船上、红粉英姿。都逝矣，君看江水，东去可曾西。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "金缕曲 赠春庚",
	"paragraphs": "人世诚如寄。想当年、虎溪月朗，橘洲霜霁。一别无端三十载，雁足今朝重系。又还是、天涯迢递。纵得相逢俱已老，问平生、几许思乡泪。云岭雪，珠江水。世途坎坷君休计。是古今、风流才调，天人同忌。两鬓飘萧容易白，我亦韶华虚费。但此点、终身不悔。粤海澜沧风月好，更何妨，且作鹪栖地。痴妄语，聊相慰。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "金缕曲 答杨国威",
	"paragraphs": "患难长萦记。论深交、遍观史册，谁如杜李。未得荔枝三百颗，我亦岭南留滞。都缘有、二三知己。杯酒倾谈三十载，算人间、也足风流事。长安路，等闲视。平生拭尽沧桑泪。到如今，此身尚在，总堪惊悸。若问诗情还几许，都在酒头茶尾。试探取、白鹅潭水。起看馀霞犹自好，向窗前铺下薛涛纸。挥醉墨，书狂字。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "临江仙 五十初度",
	"paragraphs": "记得丁年来岭外，悠然半百浮生。此身虽在总堪惊。几番风雨后，登阁望新晴。南北游踪三万里，险峰绝巘曾凌。鬓丝难绾故园情。好书长伴我，终老五羊城。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "金缕曲 十年浩劫，故人多有被遣送回原籍者今皆归矣，歌以迎之",
	"paragraphs": "往事何堪说。记当年、枯花萎草，断鸿啼鴃。六月炎风吹溽暑，底事长空飞雪。甚桃李、无端摧折。霹雳一声君去也，怅年年、孤影鹅潭月。珠江水，空呜咽。今朝相对俱华发。是人间、星移物换，几番寒热。翘首彩虹明灭处，满目经霜红叶。莫轻负清秋时节。天际夕阳无限好，且舒展青史从头阅。长安路，飞蝴蝶。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满江红 杭州西湖",
	"paragraphs": "十顷西湖，天酿就、一池醇醁。曾醉倒、东南半壁，几回倾覆。当日但驱胡地马，而今已获中原鹿。是山河改换我重来，心弥足。残碑字，从头读。青史恨，何堪续。问苏堤杨柳，可添新绿。黄土有缘埋侠女，苍穹底事屈忠穆。且倚栏、长啸复长吟，英雄曲。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 赠陈克吾",
	"paragraphs": "饶是劫馀鬓未皤，此生终苦去时多。牛栏昨日扶犁笑，马厩今朝伏枥歌。书勤读，砚频磨。欣看海宇静风波。壶中有酒须呼我，醉里挑灯算什么。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "金缕曲 遥祭易潮海",
	"paragraphs": "往事何堪记。自沪宁、轻轻一别，音书长滞。噩耗传来冰共雪，心底阴霾难霁。又只恨、瘗愁无地。欲倩梦魂归故国，问涟江、可有儿时迹。清波荡，浑难觅。叹君才调谁堪比。甚无端、郁郁齐鲁，谪居难起。甫作京华座上客，伫听湘弦重理。争料得，天公犹忌。万里朔风吹坠叶，望天涯，点点丝丝泪。擎浊酒，遥相祭。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "贺新郎 为广州诗社一周年作",
	"paragraphs": "又是端阳近。遍天涯、龙舟催发，鼓声初震。千古骚人谪戍地，岭表风流未尽。更萃荟、南疆才隽。往日同抛忧国泪，到如今，化作诗泉喷。四美具，二难并。一年花事凭谁问。自羊城木棉开后，再传芳讯。红透园林三万树，乱入笺围笔阵。浑忘却，星星霜鬓。留得少年狂气在，对夕阳、笑把深杯引。呼旧雨，和新韵。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 访人境庐",
	"paragraphs": "不让成都有草堂，一庐百载伴梅江。何曾陶谢离人境，好与康梁吊国殇。怀远略，渡重洋。更传佳句动扶桑。而今庾岭花千树，长共先生姓氏香。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 惠州西湖",
	"paragraphs": "塔影湖光拨雾开，天将佳境付奇才。长留西子南陬住，不放东坡北地回。吟旧句，酌新醅，绿杨深处漫徘徊。惠州城下寻诗路，可有骚人再度来。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 赠廖晏钟",
	"paragraphs": "山自青青水自醇，故乡难忘异乡亲。越王台畔曾听雨，橘子洲头好卜邻。杯里酒，腹中文。看来都是不如君。莫嫌诗少潇湘气，岭外南风也醉人。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 赠谭雅勋",
	"paragraphs": "十载寒冬十载春，与君同是过来人。牛棚夜月曾听鬼，鹤洞朝茶好论文。书尚在，酒犹醇。更无风雨渡湘滨。此生行遍天涯路，始识巫山不是云。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "河满子 步韵答周朝连",
	"paragraphs": "长记谢家祠里，弦歌犹绕馀音。涟水江头风月好，也曾结侣谈心。回首关山万里，旧游何处追寻。人世浑如大梦，觉来两鬓霜侵。难得一声何满子，潇湘粤海同吟。他日故园重步，约君共酌杯深。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 由湘返穗，甫下车，即参加百叟舒怀雅集即席口占",
	"paragraphs": "心有狂澜鬓有丝，人生难得朗吟时。不缘此日停抓辫，争得群翁共撚髭。梅放早，菊开迟，一般都是傲霜枝。老夫听罢潇湘雨，来唱羊城夕照诗。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 赠章国栋解绶",
	"paragraphs": "莫讶相看鬓已星，当年曾共读书灯。荷锄我自随刘子，击楫君犹效祖生。风雨后，晚霞明。一樽同惹故园情。泷江浊浪三千里，争及潇湘月色情。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "西江月 读芦荻诗选",
	"paragraphs": "静处一泓秋水，奔时万里狂澜。更如春雨洒江南，润物深情无限。发白心犹赤子，诗乡不老童颜。旧章吟唱国魂酣，今日海疆风暖。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "水调歌头 太湖舟中",
	"paragraphs": "抛却黄山杖，又上太湖船。吴头楚尾千里，次第入吟笺。且自依舷纵目，正是江南稻熟，金浪漾晴川。范蠡舟何在，应舶市廛边。纤云净，风初定，片帆悬。惊看西子无恙，欢跃画亭前。欲赏望中佳色，已被波光醉倒，心绪浑陶然。稚子频回首，笑我捧书眠。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满庭芳 重游金陵",
	"paragraphs": "钟阜龙蟠，石城虎踞，金陵自古雄坚。劫灰扫净，新貌更妍然。极目桥头远眺，尽眼底、壮丽山川。朝霞外，连云樯橹，旭日上楼船。情牵、当日事，湖边艇子，台里吟笺。恁此际重来，人已华颠。旧迹浑难觅也，空留得、秃笔如椽。长江畔，浓挥醉墨，慷慨写今天。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 登峨眉山",
	"paragraphs": "长苦喧嚣耳未宁，清音阁外听蝉鸣。鸟藏高树穿云落，泉出深林透底明。舒健步，且闲行。蜀山何处有鹃声。无穷石级攀犹远，诗在青峰最上层。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "水调歌头 访成都望江楼",
	"paragraphs": "久仰薛涛井，来上望江楼。三巴自古形胜，涪水绕绵州。眼底红亭绿榭，正是当年门巷，千载话风流。不见垂杨在，何处系行舟。百川逝，千帆去，一笺留。今应无憾，万国衣冠拜石榴。长与杜祠邻近，可有新诗酬唱，别集未曾收。蜀道谁云险，车马满平畴。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "贺新郎 题秋实",
	"paragraphs": "教育百年计。与国家兴亡命脉，悠悠长系。解放山河明曙色，一片芳菲桃李。遍华夏、英才济济。浩劫十年谁料得，好园林、曾变荒芜地。喜今日、春光丽。晴空万里云。霞蔚。睹寰中、杏坛风定，程门雪霁。杨柳枝头新绽绿，欲倩东君梳理。更须问、雏鹰飞未。此际南天花正好，待来秋、甸甸垂金穗。听四野，歌声起。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春 海南岛",
	"paragraphs": "跨海南飞，琼岛初临，酷热难当。向海滨堤上，驱车纵目，五公祠下，漫步徜徉。苏轼四年，李纲三日，同是天涯谪一场。今朝好，正农场蟹熟，来倩吾尝。曾闻儋耳风光，便冒暑来寻载酒堂。睹断垣残壁，犹生野火，红亭绿榭，正换新妆。访古城楼，淘诗酒井，一任旁人笑我狂。欢忭甚，指成林橡树，又谱新章。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 访儋县东坡载酒堂",
	"paragraphs": "载酒来寻载酒堂，村头椰熟胜壶浆。千年逐客多骚客，万里他乡是故乡。山尚在，水流长。至今野老识文章。新栽橡树林如海，不似先生种凤凰。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "西江月 自题画像",
	"paragraphs": "未敢追名逐利，浮生底事奔忙。全凭浊酒洗清肠，医者笑云无恙。兴至徜徉山水，闲来也做文章。倩人图像自端详，恁地这般模样。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 番禺访屈大钧遗踪",
	"paragraphs": "半亩青岗几树花，思贤亭畔醉流霞。中原赍恨成千古，南粤论诗起一家。灵均铗，信国槎。翁山抛却旧袈裟。至今浪涌孤臣泪，燕子崖前北斗斜。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "南歌子 木棉",
	"paragraphs": "海岸潮初涨，天涯雪未融。羊城又是几番风，吹出木棉千树照长空。血沃春山碧，花催曙色红。诗难描拟画难工，且唱南歌一曲颂英雄。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "踏莎行 游太阳岛乐园",
	"paragraphs": "天近云山，岛环溪水。铁龙蜿转腾空起。飞舟直可到银河，书生已遂淩霄志。白首红颜，彩裳翠袂。万千仪态碧波里。惊魂甫定蓦回头，人生险道非儿戏。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 登越秀山电视塔",
	"paragraphs": "长伴红棉几树花，双峰飞峙瞰天涯。声传岭峤三千里，影入羊城百万家。歌似海，色如霞。松涛榕浪夕阳斜。南风熏得游人醉，闹市层楼一望赊。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满江红",
	"paragraphs": "北望长安，悲华夏，又倾梁柱。百年恨、浏阳河水，两番腾怒。壮士断头除旧制，英雄振臂开新路。问苍天，底事丧斯人，天不语。广场上，旌旗舞。丰碑下，花如炬。但纵观青史，泪飞成雨。骏马犹留燕赵骨，坑灰未化秦川土。定不忘、酹酒唤芳魂，民为主。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "踏莎行 过黄埔怡园新村",
	"paragraphs": "黄埔新姿，怡园玉宇。楼前曲径连芳圃。海疆游客远归来，难寻旧日渔舟浦。老丈悠閒，儿童笑语，花丛更有多情侣。万千气象颂今朝，好诗题上亭间柱。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满庭芳 湘西车中",
	"paragraphs": "雾绕群山，路穿千洞，车行险道凌空。湘泉一盏，醉眼看奇峰。下瞰悬崖深涧，清波漾、倒映青松。浑不见，落英芳草，窗外有芙蓉。迷蒙、烟雨里，桃蹊何处，难觅渔翁。叹自古蛮溪，未断兵戎。健足关河万里，惊回首、几度匆匆。今老矣，犹堪笠屐，来访武陵踪。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 重登南岳",
	"paragraphs": "为爱名山几度游，今来又是一番秋。祝融峰下云依旧，磨镜台前雾已收。舒远目，漫凝眸。衡阳雁阵正回头。可怜游子天涯意，一掬湘泉万劫休。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "菩萨蛮 夜宿南岳",
	"paragraphs": "结庐垂钓湘涟好，此生偏向羊城老。风雨下潭州，当年一叶舟。故园云树外，旧迹应犹在。怕听竹鸡声，近乡心更惊。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春 述怀",
	"paragraphs": "坎壈平生，误尽韶华，人老五羊。叹才如酒量，半杯沉醉，书难饱读，几卷撑肠。韵事无聊，文章价贱，不弄风骚不卖狂。都何用，笑刘伶荷锸，鲁迅投枪。卌年岭外徜徉。已浑觉他乡是故乡。有东坡笠屐，西昆酬唱，南宫墨沈，北海壶觞。懒拾闲情，轻抛宿恨，留得青山对夕阳。今朝好，趁眼明腰健，检点诗囊。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春",
	"paragraphs": "衡岳峰高，雁掠云天，书坠五羊。忆烽烟岁月，依稀泥爪，关山险道，几度斜阳。师俭园中，甘家台畔，四十三年梦一场。今无恙，但青衫醉屐，未改疏狂。难忘风雨同窗。想髻翅新来亦有霜。叹回文苏蕙，倚声清照，飘零太白，老矣冯唐。却羡才华，能如君者，不上枝头变凤凰。都休问，且橱藏杯酒，待我潇湘。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春 旅情",
	"paragraphs": "快意平生，几度游踪，奇峰异峦。向峨眉绝顶，倚岩吟啸，张家界上，载酒盘桓。万里归程，洞庭湘水，更泛轻舟下急湍。登临处，望云横五岭，雾锁三关。何曾步履悠閒。叹自古人间行路难。忆沧桑世事，春风羊石，荒唐岁月，夜雨牛栏。险道车声，怒川帆影，旅梦醒时鬓已斑。天怜我，尚腿腰粗健，好踏青山。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "金缕曲 赠旧日同窗",
	"paragraphs": "四十三年矣。蓦回头、依稀犹在，甘家台子。当日乡关轻易别，南北山河万里。恨雁足，天涯迢递。旧迹深痕浑未忘，忆良宵、梦返星罗寺。虎溪月，湄江水。故人休问别来事。误平生、飘零杯酒，疏狂文字。不信此生今尚健，搔首唏嘘未止。又何怨，光阴弹指。笑看晚霞犹自好，倚晴窗，醉眼观青史。浮大白，酬知己。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "采桑子 羊城席上，送别外地湘籍诗人",
	"paragraphs": "关山遥望情何限，岭外初逢，聚散匆匆。一片乡心几处同。故园可许重相约，但作诗翁，莫问穷通。万里湘江不向东。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "水调歌头 沃根自湘中填水调歌头一阕惠我因步韵答之",
	"paragraphs": "幸是乞儿命，华盖叹多馀。斯文自古无用，错读几行书。六十三年往矣，回首茫茫世路，何许得欢愉。身在官场外，不肯扛篮舆。记当日，星罗寺，识君初。唱酬有句，荔枝乾餔剥轻车。此际飘零岭表，犹似寒沙落雁，拍翅海天舒。一事堪相慰，诗酒未荒疏。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 访南雄珠玑巷",
	"paragraphs": "昔日中原战火催，征尘一路马声哀。移民泪尽珠玑巷，又傍浈江向海隈。家已远，梦难回。岭梅千载冒寒开。不知今日寻根客，可见当年燕子来。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "临江仙 咏睡莲",
	"paragraphs": "曾记瑶池宴上，双双歌舞翩跹，归来沉醉月明前。秋虫休乱扰，乡梦正团圆。道是依栏小憩，何期一睡千年。凔桑世路几回迁。群芳皆已醒，底事尚酣眠。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满江红 步韵答孟海诗丈",
	"paragraphs": "细数平生，浑一似，郇厨罗列。酸甜尽、唯馀辛辣，岂能轻绝。劫火历经灰未冷，人情疏久茶难热。笑手中饭碗小如丸，空云铁。添杯酒，聊欢悦。嗟诗力，才枯竭。怕几时重见，夏天飞雪。草屋淋头三月雨，泥涂曳尾千年鳖。问古今，何事最分明，官民别。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "水调歌头 昆明",
	"paragraphs": "借得滇池水，万里洗尘埃。昆明三月如梦，燕子带寒来。醉倚大观楼上，遥指西山烟雨，雾气入吟杯。花色春城好，底事故迟开。探龙门、寻禹迹，履高台。千年南诏休问，青史几兴衰。汉柱唐碑安在，惹我登临游屐，兀自踏苍苔。石笋参天起，何处有惊雷。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满江红 大理",
	"paragraphs": "洱海茫茫，凝眸处、水天空阔。渔舟外、轻烟数点，一。泓清澈。翠浪长留蛮诏泪，青峰犹有元蒙血。问东君、底事不销镕，苍山雪。兴亡事，浑难说。银月满，金瓯缺。听段家楼畔，几声啼鴃。千古休提民族恨，五胡曾使中原裂。到如今、容我醉凭栏，观蝴蝶。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 湘赣车中",
	"paragraphs": "淡淡斜阳剪剪风，杜鹃声里过湘东。野花千里燃如火，谁染春山点点红。尘世屐，几匆匆。少年心事老来同。迷濛醉目迷濛景，一路看山到越中。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天",
	"paragraphs": "留得崇楼养蠹鱼，韦编未断子孙愚。此间非近桃源洞，何事安然到劫馀。观野史，鉴前车。清风休再乱翻书。不知秦火冲天焰，能及今人一炬无。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游浙江奉化溪口",
	"paragraphs": "武岭门前路似弓，湘人来访越人踪。纵然湖海陈郎在，不放山川谢履空。今古事，总相同，剡溪依旧夕阳红。有情风捲无情浪，淘尽神州一代雄。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游普陀山",
	"paragraphs": "料峭春寒上普陀，南天一岛势嵯峨。密林古寺深藏处，袅袅香烟飏海波。千劫尽，万灾过，而今容我念摩诃。世人漫道梵音好，输与当年几首歌。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 东海舟中",
	"paragraphs": "浪静波平作海航，钱塘口外晓风凉。楼船安稳朝晖里，看尽烟霞到沪江。珠水远，楚山长，无端拖屐过苏杭。今生但得闲中老，万里关河入醉乡。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游苏州寒山寺",
	"paragraphs": "佳句原藏景物中，江村有幸遇诗翁。乌啼月落寒山寺，一入吟笺便不同。山枕北，水流东，今时已变古时风。姑苏城外人如海，谁听枫桥夜半钟。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 登京口北固楼",
	"paragraphs": "千载犹存北固楼，云天辽阔任凝眸。孙刘劈石深痕在，辛陆耽吟浩气留。兴废事，几时休。晴空遥指是神州。纵观滚滚长江水，不信投鞭可断流。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游扬州",
	"paragraphs": "又向吴中作漫游，烟花三月下扬州。瘦西湖畔丝丝柳，大运河边列列舟。兵气尽，古城留。风光迎我上层楼。可怜廿四桥头水，依旧清波日夜流。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春 引大入秦工程礼赞",
	"paragraphs": "引大通河，灌秦王川，千里倒流。望庄浪河上，长渠高架；盘道岭下，隧洞深幽。水磨沟前，倒虹吸管，鬼斧神工孰与侔。登临处，尽人间奇迹，容我凝眸。金秋、正酿丰收。看沃野茫茫禾黍稠。向高原纵马，曾攀险径；平沙漫步，屡见芳洲。笑我今宵，花丛沈醉，错认兰州是广州。须他日，捧诗囊酒斝，来此重游。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 登浔阳楼",
	"paragraphs": "淘尽浔阳万顷波，一楼江岸又嵯峨。反诗题壁虽无据，文字罹灾岂是讹。千载梦，瞬间过。牢骚莫道古人多。而今纵有狂于我，敢向墙头动笔么。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游琵琶亭",
	"paragraphs": "唱得琵琶万缕情，曾教短李服歌行。白郎不谪浔阳畔，争有閒心赋绮声。江上路，岸边亭。曲中哀怨更谁听。千年尚觉馀音在，总向人间诉不平。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 访四祖寺",
	"paragraphs": "楚尾吴头一望赊，晚风吹我入僧家。此间应是春归地，破额山前万树花。人世事，总堪嗟。难凭佛力弭奸邪。飞车又向尘寰去，四祖庵前日影斜。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 过玄真子钓台",
	"paragraphs": "西塞山前百丈渊，桃花流水尚依然。洲头白鹭今何在，怅望遥天几点烟。时势改，世风迁。江干难觅钓鱼船。更无人似玄真子，一阕渔歌万古传。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 登西塞山",
	"paragraphs": "当日降幡出石头，三分割据一时休。我来不见横空链，但对波心数白鸥。山北向，水东流。中原王气几时收。纵然锁断长江水，难阻楼船下益州。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游东坡赤壁",
	"paragraphs": "两度江心月夜游，一生宦海几沉浮。山前赤壁容颜改，笔底辞章万劫留。身似梦，命如蜉，休嗟四载住黄州。千年未断文场祸，天下诗人半楚囚。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 月夜江头漫步",
	"paragraphs": "为赏春宵月一轮，轻舒闲步大江滨。鄂城遥对黄州岸，灯影长堤接远津。苏子去，赋犹存。临风我自诵雄文。老来读史忧心甚，又向天涯吊古人。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 其一 游周郎赤壁",
	"paragraphs": "赤壁鏖兵事渺茫，难凭野史赋兴亡。眼前一片春江水，谁信当年是战场。山石赭，岸花香。人间底事惜周郎。可怜呕尽英雄血，不为苍生为帝王。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 其二 游周郎赤壁",
	"paragraphs": "一战曾烧万橹樯，天留赤壁證沧桑。岭南万里闲吟客，来对长江酹酒觞。千古事，费思量。周瑜早逝更何伤。孙权若得平天下，烹狗屠鹰亦汉皇。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春 登北邙山",
	"paragraphs": "薄雾初开，云淡天高，我立北邙。望黄河万里，非来天上，嵩山雁阵，直下衡阳。已近寒冬，尚馀秋色，垂柳居然也傲霜。林风起，似瑶琴齐奏，依约河殇。中原沃野茫茫。是千古英雄逐鹿场。叹曹瞒父子，未平吴蜀；杨家将帅，难禦西凉。近代豪强，青红旗帜，变幻城头接替扬。人间事，岂书生能料，莫话沧桑。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满庭芳 游洛阳龙门石窟",
	"paragraphs": "伊洛长流，晋唐远逝，但留石窟遗踪。当年良匠，凿石夺天工。万劫残痕尚在，悬崖上、仙佛凌空。临江望，香山一脉，犹卧老诗翁。寰中、多少事，天灾水旱，人祸兵戎。更火焚缃帙，栏困英雄。历历前朝旧迹，兴亡史、千载雷同。终须问，黄河清浪，今古有谁逢。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 台湾诗人访穗即席赋此",
	"paragraphs": "白首初逢幸未迟，年年隔岸望吟旗。羊城灯火辉煌夜，海峡风平浪静时。三盏酒，半囊诗。平生随处有新知。相期一统山河日，重步乡关唱竹枝。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春 登北京西山香炉峰",
	"paragraphs": "万缕垂杨，十里蝉声，禾黍满畴。向深林石径，轻舒倦足，悬崖亭畔，漫豁吟眸。挺拔青峰，巍峨翠嶂，底事人呼鬼见愁。尘嚣在，便登临啸傲，可得忘忧。悠悠、千载神游。叹历代遗踪枉自留。望中山旧宅，浑无紫气，雪芹故里，不是红楼。远眺长城，近观古寺，鼙鼓梵钟一例休。重阳近，趁云开天朗，纵览幽州。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满江红 游山海关老龙头有感",
	"paragraphs": "千古江山，知多少、烽烟岁月。三万里、长城屹立，依然胡羯。飞将无功徒赍恨，靖康有耻何曾雪。听天风怒捲海潮来，声崩裂。流不断，匈奴血。埋不尽，中原骨。纵榆关铁铸，也当摧折。雁掠渔舟蓝海远，鹰穿云影苍穹没。剩波涛、伴我醉时吟，襟怀阔。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "卜算子 感事，用辛稼轩韵",
	"paragraphs": "栏内已无牛，厩里犹栓马。人道尘寰万象奇，我是经过者。璧玉碎成泥，不羡华堂瓦。休怪从来立论难，难得糊涂也。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "浪淘沙 游芳村黄大仙洞",
	"paragraphs": "骑鹤到南疆，叱石成羊，药囊丹灶济时荒。阅尽人间千万劫，汉晋隋唐。尘世又沧桑，祠宇重光。芳村依旧是仙乡。前度桃花谁更惜，我共刘郎。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 淘尽人间一代雄",
	"paragraphs": "淘尽人间一代雄，长江巨浪尚汹汹。更无孔二悲流水，但有刘三唱大风。天下事，古今同。山川依旧太阳红。可怜青史循环路，又见英才入彀中。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满庭芳 游秦陵有感",
	"paragraphs": "地扼潼关，天连华岳，秦中自古皇都。寒烟蔓草，人道祖龙居。赢得江山一统，愚黔首、焚典坑儒。三千载，神州帝业，依样画葫芦。陵园开掘处，万千兵俑，阵列貔貙。睹人间奇迹，举世惊呼。遥想黎民当日，咸阳道，瘦殍盈途。凭谁问，荒唐史事，终世有还无。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "水调歌头 登华山",
	"paragraphs": "索道淩空起，送我上奇峰。华山险径依旧，今日自从容。更有层峦叠嶂，许我攀缘纵览，漫步入苍穹。莫谓登临好，高处有寒风。倚崖壁，怀往事，思无穷。中原逐鹿千载，若个是英雄。俯瞰秦川平野，宛似迷茫尘史，老眼已朦胧。西望长安路，不见夕阳红。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 夜饮洞庭银针茶，思乡之情油然而生赋此以解宿酲",
	"paragraphs": "又得银针岭外尝，由来佳茗出湖湘。曾滋斑竹枝头露，更耐红枫叶底霜。杯在手，梦还乡。一瓯涤净醉中肠。灯前挥洒涂鸦笔，不辨茶香与墨香。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满庭芳 辛巳孟冬宿开平在园",
	"paragraphs": "垂老情怀，中年梦境，觉来身在斯园。三泓绿水，树影倒蓝天。小曲阑干长倚，晴空里、蛱蝶翩翩。清池畔，烟帏云榻，容我醉时眠。情牵、尘世外，人间风月，依旧无边。纵山林近市，也是桃源。了却平生恨事，到此地、可许狂颠。潭江上，扁舟轻荡，不是杜陵船。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "浪淘沙 武夷九曲十八湾筏中作",
	"paragraphs": "秋水碧玲珑，细雨空濛。群山倒影更葱茏。竹筏轻飘波浪里，看尽奇峰。九曲曲如弓，滩险涛汹。回眸世路总相同。何日乘桴浮大海，万里长风。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "采桑子 东坡松韵",
	"paragraphs": "几番晴雨天涯路，淡月朦胧，乡梦葱茏，白首归来种万松。闲穿绿树寻诗径，若遇仙翁，莫问穷通，春在先生杖履中。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "菩萨蛮 西岭泉琴",
	"paragraphs": "清泉激石湘弦响，泠泠仙乐来天上。莫作向时声，有人楼上听。琴鸣青嶂外，樵子今何在。挑得卓文君，相如犊鼻裙。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "南歌子 翠屏飞瀑",
	"paragraphs": "幽壑千重涧，飞流百丈泉，青山高挂水晶帘。疑是瑶池春涨溢前川。云影迷仙境，钟声误佛缘。静观物外总超然。借问人生忧乐定谁先。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "眼儿媚 野径闲亭",
	"paragraphs": "翼然临水筑闲亭，依旧酿泉清。半弯山径，一川幽草，几缕蝉声。风流太守今何在，宿酒可曾醒。踏花归去，红巾翠袖，兀自多情。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "醉太平 二桥邀月",
	"paragraphs": "垂杨翠条，长堤小桥。扁舟兰桨轻桡，有波心月邀。银筝玉箫，瑶琴半挑。风清云淡良宵，少当年二乔。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "长相思 画阁临池",
	"paragraphs": "种芰荷，采芰荷，当日兰亭韵事多，黄庭换白鹅。日如梭，月如梭。人老楼中墨尚磨。青山一曲歌。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "清平乐 云流清涧",
	"paragraphs": "源头何处，寂寞深山路。流向村前无一语，曾与白云同住。平生亚美欧非，归来旧梦依稀。寻得若耶溪水，人间难觅西施。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "卜算子 莺啭幽篁",
	"paragraphs": "烟水小亭边，坐听黄鹂语。百啭千声万种情，唱彻莺啼序。隔岸赏幽篁，底事青如许。自古骚人隐竹林，今日阿谁住。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "一剪梅 登海南岛鹿回头海岸",
	"paragraphs": "又向琼崖海岸游，波影悠悠，云影悠悠。更从何处觅沙鸥。雀上琼楼，燕上琼楼。九死蛮荒四载留，刘子连州，苏子儋州。无端我亦老南陬，人也回头，鹿也回头。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "浪淘沙 初到东京",
	"paragraphs": "岁暮抵东京，心绪难平。却来银座听车声。一片尘嚣疑是梦，梦也分明。往事总堪惊，烽火寰瀛。当年雨雪此时晴。留得残躯舒老眼，异国风情。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游大阪",
	"paragraphs": "十里长街尽靓装，缤纷灯火夜辉煌。今宵信步东瀛路，又见繁华在异邦。青史恨，恨绵长。更难风水说康梁。当年若遂维新愿，光绪应无逊日皇。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "满庭芳 题宋词十九首抄本",
	"paragraphs": "锦绣词章，素馨涛纸，笔痕墨沈犹鲜。宋贤遗响，一卷展华笺。逃得尘寰浩劫，清辉在，皓月长圆。沉吟久，千愁万绪，举盏望青天。无端芳草地，春云断雁，秋树寒蝉。叹文采风流，异代谁传。古调休弹旧恨，十年梦，回首堪怜。人间事，何时大定，秦火不重燃。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "浪淘沙 洞庭湖中",
	"paragraphs": "秋水静无潮，气爽天高。烟波何处有渔樵。夹岸青山看不尽，心绪滔滔。当日靖杨幺，岳帅旌髦。芒鞋踏浪走牛皋。此际飞舟容我渡，莫问前朝。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 自况",
	"paragraphs": "憎命文章只自知，痴人说梦梦非痴。每从醉后强睁眼，不向愁中苦敛眉。东逝水，几曾归。一生不悔已输棋。老来依旧压金线，犹为他人作嫁衣。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 古邑潮州广场观夜景",
	"paragraphs": "古邑潮州不夜天，缤纷灯映水晶帘。冲天银柱三千尺，直上云霄到月边。思往事，未如烟。海疆依旧有啼鹃。但求今日喷泉水，不是斯民泪涌泉。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "沁园春 游莫斯科有感",
	"paragraphs": "艳丽骄阳，凛冽寒风，我到俄京。望街头绿树，翳然夏色，河中金浪，冷若冬晴。旧迹长存，新装隐现，历史名城不负名。想当日，联盟瓦解，举世曾惊。飘扬三色旗旌，已不见镰刀五角星。忆烽烟十月，一声炮响，翻腾百载，几度鏖兵。熙攘红场，庄严陵墓，更有谁人拜列宁。天下事，看潮流汹涌，青史无情。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "南乡子 游祁县乔家大院",
	"paragraphs": "大院纪前朝，三晋繁华梦已消。一票居然通四海，堪骄，任是陶朱也折腰。商海涌惊涛，万里江湖万里潮。二百年间风共雨，飘摇。今日豪商不姓乔。",
	"id": "81c185a7-ff24-3111-a5ed-2b833ee09816"
}, {
	"author": "朱帆",
	"title": "鹧鸪天 游晋祠难老泉",
	"paragraphs": "一缕清泉万古流，古槐相伴话西周。泉名底事称难老，我已浮生八十秋。尘世事，总堪忧。战天斗地未曾休。天长地久原无尽，叵耐时人毁地球。",
	"id": "81c185a7-ff24-3111-a5ed-2b833ee09816"
}, {
	"author": "罗锦堂",
	"title": "十六字令 迎春颂",
	"paragraphs": "呀，春到人间处处花。墙角下，竹笋暗抽牙。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "忆江南 夜凉",
	"paragraphs": "夜将半，帘幕向叮当。醉卧牙床难入梦，起看新月暗生光，萤火点纱窗。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "十六字令 游兴",
	"paragraphs": "愁，何日才能汗漫游。为恐怕，白了少年头。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "卜算子 玄武湖泛舟",
	"paragraphs": "寒月上莲塘，夜露流清响。我有悠悠一片心，没个人堪讲。柳岸移舟去，荷叶擎天长。怕见鸳鸯相背飞，款款摇双桨。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "浣溪沙 怀旧",
	"paragraphs": "轻罗小扇手自摇。斜倚银屏弄春娇。云鬟风动暗香飘。垂柳断桥萦旧梦。玉钩斜月度良宵。忆人心绪乱如潮。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "忆秦娥 夜思",
	"paragraphs": "夜沉沉，芭蕉叶上风声声。风声声，乱红飞雨，谁解幽情。事如春梦了无凭，仙源何处愁瞑瞑。愁瞑瞑，一钩残月，半点寒星。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "相见欢 深秋",
	"paragraphs": "长空大雁飞忙。晚烟苍。片片池塘荷叶、半枯黄。独行惯，有谁伴，夜生凉。隔院吹来阵阵桂花香。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "浪淘沙 中秋",
	"paragraphs": "桂影到中秋。旧地重游。年年此夜一登楼。壮志未酬空怅惘，逝水东流。独自远凝眸。客思悠悠。故乡虽好归无由。说与旁人浑不省，风动帘钩。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "菩萨蛮 思归",
	"paragraphs": "云间遥望孤鸿渺，思量几度情难了。风起太平洋，落红遍地香。故国重回首。叹我飘零久。何处是家山，欲归行路难。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "菩萨蛮 大岛火山",
	"paragraphs": "火龙喷出火山口，火花遍地火龙走。血染一天红，烈焰扫地空。独登楼上望，心影添惆怅。搔首叹无那，灾民又几多。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "卜算子 秋夜",
	"paragraphs": "窗外月华明，天淡星光小，玉露惊风叶有声，片片穿帘绕。独自倚危栏，却恨欢娱少。尺素裁成欲寄谁，海阔烟波渺。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "蝶恋花 重游日本",
	"paragraphs": "百草千花迷晓雾。梦里家山，不辨来时路。杨柳青青摇古渡，片帆倒影过江户。何处消魂日已暮。玉燕飞来，婉啭留人住。恨我才华非小杜，舞裙歌扇谢不顾。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "减字木兰花 步上海徐定戡韵",
	"paragraphs": "参禅不悟。根钝难求佛祖度。户外看天。燕逐飞花过小轩。般若乍起。一点灵光无限美。见相非相。信是如来经卷堂。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "唐多令 遥忆",
	"paragraphs": "山吐月昏黄。梅开几度香。捲竹帘、遥看晚烟苍。屋上雪花犹未尽，朔风吹，夜生凉。日久别离长。思归梦未忘。搦霜毫、惯写鸳鸯。芳信天涯莫道远，望春来，雁飞翔。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "风入松 咏菊和王琳",
	"paragraphs": "才消溽暑又秋凉。篱下菊花香。安排樽酒邀诗友，共来赏魏紫姚黄。玉露迎风辗转，琼枝弄影低昂。争奇斗艳到重阳。晚节更称强。梧桐叶大空摇荡，挡不住凛洌寒霜。唯有此君独秀，卓然傲立群芳。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "浣溪沙 和无畏金刚上师韵",
	"paragraphs": "一点飞花落镜台，台前少妇起新哀，为怜春去失香腮。座上音传金罄响，空中风送紫云开，弥陀含笑入帘来。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "鹧鸪天 赏花怀王琳",
	"paragraphs": "书剑飘零作浪游。行踪随处任勾留。花红似锦情难尽，事大如天醉亦休。故人约，归无由。几回遥远海东头。白云淡淡高飞去，一处乡心两处愁。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "菩萨蛮 时光",
	"paragraphs": "时光易老春不老，莺飞草长依然好。何处觅芳踪，小园花正红。抬头举目望，斜倚高楼上。向晚一天晴，夕阳分外明。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "豆叶黄 清明感怀",
	"paragraphs": "大地苍茫无限好，猛抬头、霞光缭绕。千红万紫望春回，春又去，人烦恼。踏遍小园青青草。花满地、无人来扫。閒情一片寄霜毫。诗未就，情难了。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "临江仙 檀岛之夜",
	"paragraphs": "年少相逢常相见，相逢携手同行。海滩石上听涛声。抬头看明月，明月照我心。人世虚浮如一梦，何时此梦能醒。阴晴不定总关情。通宵常不寐，歌舞到天明。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "豆叶黄 写怀寄故人",
	"paragraphs": "纵目天下閒走遍。数知音、有谁可算。吟诗作画千千万。论高人、何曾见。独坐芸窗磨铁砚。写不出、心香一瓣。放情林下点行藏，多少事、成梦幻。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "江城子 听歌",
	"paragraphs": "歌喉初展满场惊。玉女声，动人心。疑上蓝桥，梦里见云英。独倚栏杆抬眼望，音讯杳，到如今。一年容易又清明。风无情，雨飘零。流水落花，春去恨难平。走遍天涯多少路，有几个、是知音。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "蝶恋花 和南京江城诗社社长李静凤女史于瘦西湖上韵",
	"paragraphs": "一片烟花啼翠鸟。闲步芳尘，踏遍青青草。水底鱼儿水面绕，碧荷丛里蛙声噪。杨柳丝丝风袅袅。点点落红，细细波光小。湖上荡舟情兴好。棹歌高唱入云杳。",
	"id": "10d6a4ec-1efc-3e47-bed0-a21f382b6bd3"
}, {
	"author": "罗锦堂",
	"title": "祝英台近",
	"paragraphs": "逐香云，晴日暖，桃李争春放。醉舞园林，点点飞花样。双双倩影翻腾，姿容轻妙，随风转，柔情回荡。閒舒畅，绿草细软如茵，泛起碧波浪。游遍大千，有色皆空相。庄生晓梦难凭，燕尾凤凰，都谱在滕王阁上。",
	"id": "10d6a4ec-1efc-3e47-bed0-a21f382b6bd3"
}, {
	"author": "释木鱼",
	"title": "鹧鸪天 客中送故友赴战区",
	"paragraphs": "往事回头欲说长。何堪客馆送离觞。帘前燕子冲寒雨，陇上鹧鸪乱夕阳。想别后，更凄凉。相思又是促回肠。乡关入梦云千里，故国伤心泪数行。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "霜天晓角 辱承张公学理清词三阕见赠谨依原玉还奉斧正",
	"paragraphs": "青山环叠。正可迎风月。还喜碧漪湖水。潇湘似。比龙阙。景点随处设。枯肠羞我结。欣得张翁清韵。几番读。叹奇绝。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "金缕曲",
	"paragraphs": "久废春山屐。偶凭栏、花穷深巷，草连天碧。何处玉箫声婉转，莫是伤心楚客。为诉说、频年怨积。莺注残红零落矣。逐东风、点点临流赤。春去也，谁将惜。苍苍待我情偏逆。叹离胎、逢人咄咄。烟波浪迹。识取平生无限恨，徒结愁肠千尺。那得可，从头解释。瞬息年华同逝水，苦韶光、爬上鬓边白。堪忍受，孤灯夕。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "捣练子 其一 答某君来诗嘲弄",
	"paragraphs": "云不多。正清和。万里晴空雁阵过。相率谐鸣人共赏，蓬间焉可效高歌。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "捣练子 其二 答某君来诗嘲弄",
	"paragraphs": "更如何。梦南柯。终日昏昏著了魔。蚁穴功名原是幻，迎来送往自蹉跎。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "浣溪沙 九十一岁反省",
	"paragraphs": "九十一年逝水过。危身还自误烟萝。动心总比静心多。往事回头难细数，浮沉冷暖似翻波。了生脱死奈如何。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "浣溪沙",
	"paragraphs": "杨柳依依近拂堤。回廊斜对小楼西。捲帘人坐试春衣。八幅蛮笺亲手笔。红绳轻系玉蜻飞。黄鹏隔叶莫须啼。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "西江月",
	"paragraphs": "映绿芰荷亭榭。摇青杨柳楼台。当年池角独徘徊。半露桃花粉面。为访台城消息，刘郎今又重来。旧时窗井依然开。只是那人不见。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "长相思",
	"paragraphs": "柳依依。月迷迷。相送行人江水西。一帆如鸟飞。浪声微。雁声凄。转觉回头知己稀。使侬眉又低。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "眼儿媚 贺友人新婚",
	"paragraphs": "霞裳轻举翠珠摇。莲动若仙飘。秋波漾候，远山浮处，无限痴娇。芙蓉春水鸳鸯暖。密地语声招。桃源雾合，巫阳云起，怎等魂消。",
	"id": "10b4bf86-63da-3f94-a276-db7e2ec71d42"
}, {
	"author": "释木鱼",
	"title": "调笑令",
	"paragraphs": "江水。江水。把个音书付尔。何日流向京畿。说向冤家早归。归早。归早。莫待红颜衰老。",
	"id": "10b4bf86-63da-3f94-a276-db7e2ec71d42"
}, {
	"author": "常国武",
	"title": "凄凉犯 谪居山阳效久山",
	"paragraphs": "杜鹃啼血，江南好，杏花春雨三月。画楼尘锁，倚阑人去，弦歌声绝。关山难越，更回首、暮云千叠。黯销魂，石城何许，一夜头如雪。又听山阳笛。憔悴刘郎，怨怀谁说。莺飞草长，甚清景、总成虚设。欲寄相思，奈鸿雁、杳无消息。滴空阶、潇潇夜雨，泣幽咽。",
	"id": "754c7a0f-be49-3edc-941b-b833c164c884"
}, {
	"author": "常国武",
	"title": "蝶恋花 悼念恩师唐圭璋先生",
	"paragraphs": "不信词坛摧砥柱，白马回遑，终引灵车去。目断云天朝复暮，阶前泪湿无干土。四十余年如迅羽，回首春风，愧我成虚度。便倩鲁阳挥日驻，程门杳杳知何许。",
	"id": "754c7a0f-be49-3edc-941b-b833c164c884"
}, {
	"author": "常国武",
	"title": "踏莎行  壬申初春谒圭璋师墓和钟陵同门韵",
	"paragraphs": "牛首山青，秦淮水暖，天教付与词宗伴。遗编重读想萤窗，寒帷夜夜风灯乱。度曲霜楼，传薪桐馆，年时事逐吟魂远。问疑无计起重泉，暮云千里凝春怨。",
	"id": "754c7a0f-be49-3edc-941b-b833c164c884"
}, {
	"author": "宋词",
	"title": "念奴娇 赞叶盛兰",
	"paragraphs": "绣帘挑起，蓦然裹，现出人间秀色。意气飞扬，真个是，三国周郎赤壁。威武英姿，儒将气度，玉树临风立。雉尾直竖，群雄惊破魂魄。金铃串串笑声，高歌如鹤唳，玉碎帛裂。叶氏佳儿，独占了，红毯凤箫锦瑟。《叫关》悲壮处，杜鹃啼血。梨园家世，风流一代称绝。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 赠严凤英",
	"paragraphs": "往事伤心透。道那时，华灯泪眼，轻抒舞袖。雨横风狂经几度，花落乌衣巷口。休提起风尘相救。原是自由天上鸟，况故乡春色召歌手。从此去，不回首。秦淮风景今非旧。正相迎，皖江丽妹，黄梅娇柳。载誉浦江归来日，升起艺坛星斗。好一片前程锦绣。祝愿名花开盛世，感春恩饮尽杯中酒。花不谢，人长久。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "采桑子 赞梅小吟 八首选三 其一 贵妃醉酒",
	"paragraphs": "花容玉貌娇无限，燕语莺声。舞步轻盈，恰似嫦娥离月宫。衔杯半卧风流态，醉眼微惺。百媚俱生，极尽杨妃寂寞情。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "采桑子 赞梅小吟 八首选三 其二 抗金兵",
	"paragraphs": "金山脚下惊涛起，滚滚长江。旌旆飘扬，桴鼓舟头看女娘。英姿不减当年勇，马上红妆。飞舞银枪，虎跃龙腾击电光。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "采桑子 赞梅小吟 八首选三 其三 宇宙锋",
	"paragraphs": "绿云蓬乱殿前立，是假如真。欲笑还颦，春意艳词带血痕。疯痴怒骂皆成美，情表于音。恨发于心，玉洁冰清一化身。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "念奴娇 江南伶杰",
	"paragraphs": "管弦声里，齐争看，一代江南伶杰。月下雄姿，真像是，兴汉萧何相国。健步生风，激情奔放，须白飘如雪。高歌慷慨，顿教云破石裂。歌舞四十年来，只余留几个，寻常人物。小吏衰翁，苦难中，洒尽满腔热血。总带苍凉，诙谐谈笑里，令人赞绝。十年一剑，千磨方显真色。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "浣溪沙 李宝琴 二首选一",
	"paragraphs": "两个姑娘十七八，提篮下地拾棉花。田翁插科逗娇娃。一曲俚歌倾满座，宝琴妙唱齐争夸，花开淮北艺人家。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 携手",
	"paragraphs": "云淡西风冽。望明陵，疏林古道，苍山残雪。灵谷深松藏寺院，几树红梅翠柏。登宝塔重重叠叠。塔里暗中携素手，似寻常笑对同游客。风流惯，不羞怯。停歌罢舞深深夜。作伴归，三更共语，小楼沉寂。倦坐灯前还不去，脉脉柔情难说。看粉颊娇红欲滴，我无窃玉偷香胆，却开门推出西厢月。空想念，真痴绝。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 重逢",
	"paragraphs": "千里寻芳迹。记当时，梅花寒透，江南飞雪。更喜重逢弦歌里，漫步梁溪巷陌。全不管风吹雨急。执手登楼呼美酒，共倾杯顿觉肠中热。心先醉，话难说。蔷薇花谢遗香泽。偏多情，长条牵惹，残英沾帻。谁有万金珠千斛，换取楚宫倾国。叹书生分文不值。偎翠倚红衾榻畔，到明朝风雪送行客。再相见，不言别。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "水龙吟 宴周传瑛、王传淞",
	"paragraphs": "试看歌台舞榭，几人才是真能手。仙霓社散，昆伶沦落，江湖奔走。古柳夕阳，渔歌野唱，那堪回首。叹浔阳江畔，琵琶弹断无人听，凄凉透。风景江南非旧，正相逢落花时候。书生意气，知音自许，登楼唤酒。十载飘零，千秋绝艺，一时生丑。待明朝，长空照亮，艺坛星斗。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "祝英台近 游白鹭洲",
	"paragraphs": "朱雀桥，桃叶渡，王谢门前路。石滑泥润，昨夜轻轻雨。双双燕子飞来，谁家庭院，又露出杏花满树。携素手，漫步柳岸水边，飞花若香雾。可惜落红，流水难留住。负她一片深情，缠绵数语。永相忆，同游白鹭。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "定风波 水乡",
	"paragraphs": "经狂风，一番吹打，激起少年壮志。水乡冰封，茅窗人静，寒夜披衣起。挥冻笔，写佳剧，神思敏捷豪情溢。鸡啼，看文章满纸，雪霜满地。幽会佳期，记那宵，袭人花气。向耳边，多少山盟海誓。顷刻便成虚。自别后，常相忆，江南江北人千里。换取，不需千金，只需万字。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "念奴娇 江南俞五",
	"paragraphs": "江南俞五，逢盛世，开镜重涂粉墨。香岛归来，花甲过，依旧英姿秀绝。一曲高歌，长空鹤唳，顿觉笛声裂。自然潇洒，书生名士本色。且看马嵬坡前，帝王肠断处，几番悲哭。梦里春情，一时间，神护花眠柳宿。最是风流，谪仙李学士，淋漓醉笔。声名又振，弦歌重起吴越。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "满江红  看侯永奎演《打虎》",
	"paragraphs": "名列班头，又曾是尚门高足。歌台上，一声长啸，身躯八尺。英武雄威惊虎胆，景阳岗上巍然立。听男儿慷慨发悲歌，动魂魄。稳健处，真似铁。飞腾起，如电击。叹风尘沦落，竟无人识。不让李伶夸绝艺，还同盖五争声色。正昆曲重新兴盛时，东山出。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "永遇乐 拙政园盛会",
	"paragraphs": "南北昆伶，风流人物，姑苏盛会。时值三秋，蟹肥鲈鲜，处处飘香桂。名园生色，游人争看，卅六鸳鸯惊起。听那边，娇声笑语，来了红妆队队。山亭水榭，月窗曲径，盛会今朝当记。琵琶声中，笙歌喧处，花里人如醉。还陪诸传，倾杯赌酒，席畔谈歌论艺。正年少，流连醉赏，一时豪气。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "疏影  素手",
	"paragraphs": "纤纤娇软，记漫拨朱弦，心事倾诉。翠叶深藏，不胜春寒，暗将香蕊半吐。杨妃新剥荔枝蜜，待看取红酥滴露。想那时月榭轻携，最是销魂无数。落日胡沙万里，正琵琶马上，几番回顾。去国哀愁，儿女离情，泪洒重台归路。齿盟切切留痕血，似点点梅花开处。舞袖扬，千种风流，都在柔柔玉素。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "水龙吟 山城名花",
	"paragraphs": "山城天府名花，顿教艺苑添春意。这番又见，明珠国宝，人间绝技。慷慨悲歌，低吟浅唱，绮词妙句。梨园子弟，把浩瀚史册，风流人物，重现在传奇里。更喜高腔伴唱，一声声敲金击玉。情真意远，古风豪舞，雄伟气势。辈出名伶，群芳争艳，千红万紫。使江南花柳一时减色，争夸川剧。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "减字木兰花 溧阳舟中",
	"paragraphs": "斜风细雨，芳草天涯春已去。一色水天，潇洒江湖泊戏船。蛙鸣两岸，田里莳秧人一片。绿树渔村，几缕炊烟暮色昏。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲  风雨后有感",
	"paragraphs": "世事真难测。记当时，名花盛会，满园春色。耿耿忠心歌盛世，遵命才挥词笔。谁料到风狂雨急。一曲《打更》波骤起，更文章成罪难分说。悬如发，身名裂。暗中还为故人惜。虽曾经，当场反目，交情断绝。求取功名心太切，得意一时狂热。竟落得妻离子别。公案一椿今了结，负耕锄且作田园客。路漫漫，心犹怯。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲  离家",
	"paragraphs": "窗外风和雪。向炉边，轻携素手，暗寻罗帕。剪指灯前心欲裂，泪染青衫尽湿。最苦是人生离别。帐底今宵衾被暖，料明朝孤枕共残月。秦淮水，亦呜咽。后湖初系同心结。这些年，几番风雨，几多磨折。只望终身常厮守，苦恨离情重叠。此一去归期难说。岁月艰难忧患里，愿两情永好如金石。多保重，莫悲切。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "雨霖铃 生离",
	"paragraphs": "宿酲未醒，已五更尽，鸳枕犹湿。起来携手相送，霜风冷，庭园沉寂。回顾朱窗绣户，更依依难舍。待顷刻，独自归来，破镜孤衾泪空滴。江边几度送行客。涛声咽，谱写离人曲。销魂最是此际，肠已断，无言可说。莫问归期，两处相思，江南江北。再回首，晨雾濛濛，天晓东方白。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "采桑子 四首 其一 六垛车站",
	"paragraphs": "黄沙漠漠朔风冷，满目荒凉。更觉荒凉，百里海滩十里庄。停车日暮乡村寂，检点行装。挑起行装，寻问农场在哪方。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "采桑子 四首 其二 牛车上",
	"paragraphs": "此身随处任安置，坐上牛车。慢赶牛车，萧瑟西风古道斜。红尘看破归村野，不恋繁华。厌倦繁华，茅舍篷窗便是家。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "采桑子 四首 其三 初夜",
	"paragraphs": "儿童农妇拥来看，抱草进门。端粥进门，乡土人情分外新。今宵淮海初眠夜，夜静更深。已到更深，犹念楼中粉泪人。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "采桑子 四首 其四 下地",
	"paragraphs": "农田久别知筋懒，痛了双肩。再练双肩，百战风霜鬓未残。今生应是田园客，梦断管弦。曾醉管弦，情系歌台十五年。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 寄清江 二首 其一",
	"paragraphs": "问兄忘怀否。昔曾言，千金难抵，两情长久。锦瑟年华弹指逝，付与歌衫舞袖，休提起江南花柳。萧索一身甘命薄，把诗书万卷置脑后。留一双，挥锄手。十年旧事空回首。到眼前，才名似水，壮怀未就。汗血盐车悲骏马，古往今来俱有。唯淮海苦寒难受。羡君失路抽鞭早，虽清贫妻子常相守。应垂念，旧时友。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 寄清江 二首 其二",
	"paragraphs": "我已灰心透。数平生，江淮三逐，七移星斗。落魄文人谁似我，家毁妻离丢丑。更羞向人前低首。三十知非今恨晚，况伤心百事中年后。风和雨，吹打够。重重泪湿青衫袖。有谁怜，江郎才尽，杜陵消瘦。相遇天涯承劝诫，再莫留连杯酒。唯此物才消僝僽。今发牢骚心胆怯，且吞声忍泪休开口。言不尽，恨难剖。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "莺啼序",
	"paragraphs": "海隅正怨飘泊，况腥风冷雨。荷锄晚，乱发萧萧，模糊汗血尘土。茅檐静，三更过后，梦魂渺渺无归处。向昏窗暗泣，离合悲欢几度。十里后湖，芳堤携手，趁柳烟花雾。背人初系同心结，话儿低低倾诉。记潜来，花深径窄，又招惹蝶忌蜂妒。忍牵衣，蜜约叮咛，休将人误。当时年少，壮志凌云，把功名换取。方赢得，六月佳期，凤烛绮筵，翠袖红妆，双双起舞。帘下梳头，杯底浅唱，罗帐交颈鸳鸯宿。留恋时，浪打风流去。秦淮明月，夜深越过女墙，偏照不眠思妇。繁华事散，江水东流，愁云锁两浦。至此际，恩爱轻抛，擘钗分镜，泪眼相看，哽咽无语。山盟犹在，锦书偷寄，茫茫来日无归计。漫相思，望断天涯路。卿卿今夕灯前，从头细想，伤情何许。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "临江仙  密会",
	"paragraphs": "莫道归来人未老，曾经淮海风尘。年时老尽少年心。不为贫贱弃，薄命应怜君。今日相逢如梦里，秦淮旧梦重温。多情翻作薄情人。无言良久立，两眼泪纷纷。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "莺啼序",
	"paragraphs": "年时旧梦已断，惟相思未绝。相思又寸寸成灰，泪亦点点似血。曾经过，生离无算，白头共约如金石。便雷峰塔下，应存白氏贞烈。似水柔情，如梦尘缘，几度阴晴月。而今铸就终身错，伤心种种难说。从今后，天涯万里，总相逢，人事非昔。只时时，犹记后湖，花枝柳色。书生贫贱，君已成名，初系同心结。自嫁了，侍妆晓镜，待舞深宵，南北随车，弦繁管急。年去年来，风风雨雨，怜君薄命真如叶。君念我，无用常飘泊。不禁春风，淫淫吹起杨花，醇酒妇人罪孽。书到眼前，分明非梦，痛肝肠欲裂。细思量，平日性情，别时言语，山盟海誓，都成虚设。当初误君，今君负我，十年落得两行泪，到黄昏独自枕边滴。孤魂归梦江南，人去楼空，难寻旧迹。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "满江红  夏",
	"paragraphs": "炎夏曾经，不曾有这番酷热。抬头望骄阳似火，晴空如碧。鱼死涸塘沫已尽，蝉鸣枯树声未歇。待清风凉雨几时来，无消息。电光闪，迅雷急。风扫处，繁华歇。看火云万里，烈烟千尺。茅屋远天能避暑，高楼近日炎相逼。问旧家庭院夜如何、空思切。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 再寄清江",
	"paragraphs": "数月平安否。记离时，江儿绕膝，西窗对酒。冷落中秋今又到，露白月明人瘦。共佳节几人能够。罪逐海滨真是福，数平生只剩风两袖。尘土事，还依旧。谁人才是翻云手。算今番，又经一度，风狂雨骤。祸及功臣冤再起，唯念文坛师友。料老死终难相救。已尽穷途浑不管，有微薪六十能糊口。安贫贱，且低首。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "减字木兰花   夜归",
	"paragraphs": "家门轻拍，惊看人归风雨夕。不敢高声，帐底重温别后情。枕边旧誓，两心相守君当记。分带牵衣，一宿天明欲去时。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "念奴娇 登甘露寺",
	"paragraphs": "长江滚滚，东流去，都是英雄碧血。千百年来，人到此，指看刘王剑石。吴苑娇花，戏台金鼓，引出梅伶曲。繁华梦里，眼前剩影残迹。开国十七年间，弹指过去了。望中犹记，百万雄师，风樯动、卷起红浪千叠。功表凌烟，五湖归去晚，谁怜忠烈。独有书生，穷途清泪暗滴。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "莺啼序",
	"paragraphs": "端阳匆匆过了，正满城风雨。佳期近，此时情绪，都在眉头心底。真如梦，那堪回首，悲欢十二年间里。算而今尝尽，人间辛酸滋味。浦口斜辉，石城春晚，家门何处是。梧桐旧院依然在，楼上灯窗笑语。人去也，莫敲绣户，料空锁房中燕子。念此间，几度欢歌，几番悲泪。拭乾泪眼，暂抛离愁，后约为君许。因不肯，低头忍辱，蜗居淮海，风雷激起，中年意气。功过莫测，投阁未成，囚车示众金陵市。生和死，已作等闲视。偏偏难舍君情，未了枕边虚誓。春恩当日，宠柳娇花，记舞筵歌席。今相见，洗净铅华，衰颜残鬓，囚窗买粥，蓬头挑水。隔楼遥望，咫尺天涯，南农真是伤心地。料从此，团聚无期矣。茫茫来日方长，人还不老，心犹未死。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲  蒙赦有感",
	"paragraphs": "负罪三年久。便蒙恩，千羞难洗，声名已臭。意懒心灰知骨贱，不向人前开口。万种苦此番经受。早日安排归村野，战风霜再试挥锄手。从此去，不回首。眼前人事皆非旧。记当初，梁洲游赏，秦淮醉酒。少年踪迹细寻遍，怀念平生师友。系情处后湖垂柳。阿妇长离今生别，惟罗衫泪枕常相守。冰雪路，独自走。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "满庭芳  樱共游",
	"paragraphs": "梅落残英，柳添新绿，湖上天气初晴。芳堤旧路，携手步轻盈。指看梁洲那畔，鸟啼处，一片花明。休当作梨花万点，满树是春樱。匆匆，经不住今朝骤雨，明日狂风。更何况，此花容易飘零。还对珠娘笑脸，画亭内低诉衷情。正良辰，柳阴深处，再订白头盟。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲",
	"paragraphs": "岁月匆匆过。近端阳，黄梅时节，满城风雨。四十五年如一梦，受尽人间万苦。须看破功名尘土。当年尚有挥锄力，怕这番流放难经住。人渐老，怯风露。囚室闲居还若素。有三餐，残羹冷饭，眼前且度。含泪问天天不语，满腹冤情难诉。忧患里故人非故。生死安危等闲视，惟痴儿幼女无人顾。真到了，伤心处。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "满江红  小女生日",
	"paragraphs": "刀锯余生，偏不耐，此身孤独。还寻取，白头伴侣，一枝栖息。野火春风烧不尽，狂涛恶浪来何急。又潇潇暮雨下寒塘，惊呼失。含沉冤，居囚室。欲加罪，纲太密。应高歌慷慨，面无惧色。难舍扶床三岁女，可怜幼子怀中泣。道男儿有泪不轻弹，泪成血。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 四十八岁生日",
	"paragraphs": "忧患何时已。算而今，生生忍受，冤沉海底。纵使天公睁慧眼，伸张人间正义。怎奈他熏天炎势。求助无人伸援手，问天涯何处有知己。心欲碎，不流泪。杯中有酒难沉醉。怎忍看，儿啼索果，妻愁无米。鬓老江郎才已尽，一点名心未死。欲争得扬眉吐气。哀乐流年犹应转，喜花开恰在今宵里。风雨歇，月满地。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "满江红 赞王实甫",
	"paragraphs": "舞榭歌台，今犹唱，碧云黄叶。想当时，挥毫蘸泪，悲吟啼血。写尽人间情与爱，谱成千古风流曲。问姓名，《录鬼薄》中寻，都城客。家国恨，肠中热。儿女情，情更烈。向纲常暴政，夺戈一击。风雪寒窑饥待米，芙蓉亭畔琴声咽。只余留三五旧残篇，夺魁笔。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲  赠范曾",
	"paragraphs": "久慕江东客。喜相逢，广和楼外，管弦声急。舞榭词场逞技艺，一曲知音难得。漫评夸横塘柳色。君乃妙笔丹青手，正名传海内齐争说。诗书画，真三绝。浮名抛却千金掷。自古来，高才遭妒，文人累俗。画笔一枝常在手，泼尽平生粉墨。细看是斑斑泪血。我亦无能疏狂辈，便弹铗不向朱门乞。为强者，歌一曲。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 呈陈超",
	"paragraphs": "已恨识公晚。更那堪，余生劫后，沉冤未辨。负罪十年谁怜惜，看尽人间冷眼。惟仰首向天长叹。谣诼纷纭皆欲杀，偏怜才显出英雄胆。群小怒，浑不管。迎风击浪寻常惯。费思量，怎生了却，这椿公案。赢得平生豪气在，秉笔是非公判。把头上乌纱轻掼。料理文章身后事，两袖风拂尽俗尘染。诗和酒，常为伴。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "兰陵王 如梦",
	"paragraphs": "雨初歇，又是黄梅时节。惊回首，城外水边，三十年前旧风月。几度青衫湿，怕看伤心柳色。曾记起，密会佳期，锦瑟华年去无迹。风景已非昔。正水涨新潮，荷翻嫩绿。旧时花径难寻觅。叹海誓成虚，飘零如叶。人生到此也凄绝。白头一词客。顷刻，惊心魄。把素手暗携，鬓丝轻贴。悲欢离合从头说。有几番欢笑，几番悲切。似烟如梦，一觉醒，黄粱热。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲  绮怀",
	"paragraphs": "重到西湖晚。怅秋风，余香散尽，残荷零乱。孤影长条西陵路，雨横风狂云暗。来寻觅芳魂一片。新编晚明《烟柳》稿，感兴亡欲效《桃花扇》。情场事，总遗憾。多情无奈相思染。最销魂，香罗暗赠，柔荑轻挽。歌台眉眼总相似，不在牡丹亭畔。向梦里声声呼唤。吐尽余丝终无悔，逐彩云直到银河汉。怎了却，今生愿。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 致范曾",
	"paragraphs": "一度风云急。霎时间，歌台冷落，文坛沉寂。傲立唯君独奇秀，不管冰霜炎热。愿泼尽胸中粉墨。捐却万金杯在手，笑红尘逐利争名客。真慷慨，画中杰。无能甘愿居蓬室。这些年，诗书作伴，杜门避迹。兴败总关妇人事，寒柳风烟南国。翻一部晚明新曲。书成报与故人道，传风流乞借手中笔。得题签，才生色。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金明池 步河东君韵亦咏寒柳",
	"paragraphs": "几度冰霜，几番攀折，依旧飘垂寒浦。相伴着，夕阳衰草，已吐尽，余丝残絮。只留下，一点芳魂，记不起，盛日临风妙舞。看纸上斑斑，泪痕血迹，化作断肠绝句。最是无情风共雨。便海誓山盟，此身难许。曾经过，繁华万种，历兴衰，长条依故。三百年，玉殒香消，对断桥野水，千般凄苦。有异代知音，传奇新谱，道出那时私语。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 忆严凤英",
	"paragraphs": "梦里人如故。看歌台，花明雪艳，轻歌曼舞。占尽风流春光好，自古蛾眉遭妒。最怕是无情风雨。霹雳一声天震怒，卷狂风吹落花无数。春已尽，绝归路。香魂渺渺飞何处。恨绵绵，珠销玉殒，断肠千古。依旧遗歌争传唱，倩影永留银幕。不须吊美人黄土。花易飘零人易老，惟斜阳仍照秦淮渡。心遥祭，泪如注。",
	"id": "76068bdc-d611-3c18-a4da-86899d30a3c2"
}, {
	"author": "宋词",
	"title": "金缕曲 后湖感旧",
	"paragraphs": "又到伤心地。最难忘，黄梅时节，斜风细雨。湖畔初系同心结，多少柔情密誓。都留在心中梦里。舞破歌残人俱老，卅六年似水东流去。恩和怨，早抛弃。已知来日无多矣。料今生，无缘重聚，相期隔世。子幼家贫身累重，只有余欢杯底。剩一点名心未死。分镜擘钗终难补，半生缘落得两行泪。犹未了，写《金缕》。",
	"id": "76068bdc-d611-3c18-a4da-86899d30a3c2"
}]