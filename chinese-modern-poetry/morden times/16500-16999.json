[{
	"author": "连横",
	"title": "东游杂诗四十首 其二十",
	"paragraphs": "如云如雪复如霞，看遍山涯更水涯。廿四番风谁管领，此行端不负樱花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十一",
	"paragraphs": "古柏森森夹道斜，山王台畔且停车。美人脂粉英雄血，拼作东瀛第一花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十二",
	"paragraphs": "此是东瀛第一花，春风烂熳满天涯。昨宵怒放今朝谢，独立高峰看落霞。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十三",
	"paragraphs": "淡淡春阴漠漠寒，十分花事九分残。黄泥细雨深川路，湿透轻裘为牡丹。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十四",
	"paragraphs": "念家山破剧堪哀，万树流红血染来。昨夜子规啼未了，今朝又报杜鹃开。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十五",
	"paragraphs": "澧芷沅兰亦有愁，楚魂终古哭江头。红心未忍花开落，欲采芳馨不自由。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十六",
	"paragraphs": "云霞簇簇满园中，可爱浅红爱深红。他日一杯来酹汝，登楼歌舞对东风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十七",
	"paragraphs": "春骢到处便流连，箫史夫妻本是仙。但祝月圆花不谢，人间多住五千年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十八",
	"paragraphs": "牡丹开罢杜鹃开，日日寻春去又来。且摄尘心参佛法，拈花笑上紫云台。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其二十九",
	"paragraphs": "镰仓山势郁嵯峨，想见当年霸业多。一曲琵琶残月坠，英雄无奈美人何。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十",
	"paragraphs": "源平事业总成空，剩得荷花白复红。放鹤冈头频怅望，江山无语夕阳中。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十一",
	"paragraphs": "恒河世界须弥小，佛说非身是大身。如此塑来真突兀，搏沙我亦解为人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十二",
	"paragraphs": "银灯万点照红霞，楼阁参差影欲斜。不忍池边可怜月，几人同赏自由花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十三",
	"paragraphs": "浩荡春愁借酒浇，凄凉何处隔江箫？昏黄一片蘼芜雨，曳杖閒过浅草桥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十四",
	"paragraphs": "萍踪絮影太迷离，客路相逢看鬓丝。珍重春风骀荡意，一杯毋负好花时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十五",
	"paragraphs": "采药求仙事总虚，劫灰何处觅秦馀？袖中东海归来日，且买青山读我书。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十六",
	"paragraphs": "看花本是萧閒事，听曲偏多逸豫时。左顾孺人右稚子，游踪到处祗题诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十七",
	"paragraphs": "插天千仞登芙蓉，漫说东瀛第一峰。踏遍神州三万里，罗罗五岳郁心胸。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十八",
	"paragraphs": "江山半壁失扶持，孤愤南朝剧可悲。我过摄津频洒泪，篝灯来读凑川碑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其三十九",
	"paragraphs": "新柳青青不可攀，扁舟荡荡水云间。廿年三过春帆下，独自无言对马关。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "东游杂诗四十首 其四十",
	"paragraphs": "岂真入海为求诗，贝阙龙宫一望奇。鹏背抟风三万里，南溟到处是天池。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "宿白云寺，示同游李石鲸",
	"paragraphs": "天上白云不可捉，坠落人间熏五浊。翩然复上白云行，白云无心在空谷。谷中有人方大笑，云兮云兮来何速？朝从山麓飞，暮向山头宿。左手骖青鸾，右手招黄鹤。泠然万籁寂无声，为鼓云璈歌一曲。娟娟凉月照前除，一树棠梨自开落。回头忽见佛灯红，薄寒中人侵帘幕。鬓丝禅榻话春风，夜深卧听瓶作。烟霞旧侣喜同游，胸中突兀盘丘壑。翛然一枕抱云眠，万事不如春睡足。李生李生莫局促，人生到处须行乐。他年驾云复归来，不见人民见城郭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "落花",
	"paragraphs": "昨夜东风狂，庭花落如雨。忍死抱残红，莫化尘与土。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和林文访冬日感事",
	"paragraphs": "惘惘屏风夜触头，谈诗亦可解穷愁。琴书自占中年乐，风月难销百岁忧。桑海日昏喧鬼市，蓬山浪恶阻仙舟。夔蚿身世相怜惜，破涕尊前一笑酬。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和文访，并示同社",
	"paragraphs": "寥落存吾志，徬徨看众迷。危言惊市虎，不寐听晨鸡。木折风敲户，寒侵雨满蹊。讨春迟旧约，诗卷共提携。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和志圆法师",
	"paragraphs": "把臂何时共入林，大千世界正沈沈。破魔愿具神通力，救苦先存菩萨心。故国凄凉闻鹤唳，秋江寂寞起龙吟。梅花我亦称知己，流水高山有赏音。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送志圆法师归南海，即用前韵",
	"paragraphs": "化雨长沾紫竹林，谈禅不觉夜钟沈。一帆明月催归意，百首梅花写素心。尘劫未销惟有法，海天无际且孤吟。他年鼓棹滃洲过，共倚潮头听梵音。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "赠歌者云霞",
	"paragraphs": "酒边昵汝更娇歌，破碎河山可奈何。弹罢四弦春寂寞，海红帘外落花多。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题牡丹画扇",
	"paragraphs": "有酒惟浇苏小坟，有丝惟绣卓文君。有娀妷女不可见，我欲磨刀割紫云。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "葵花",
	"paragraphs": "春梦迷离春事空，小楼昨夜过东风。夭桃秾李皆无色，惟有葵花得意红。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "啼鴃",
	"paragraphs": "芷绿兰红亦可悲，一声啼鴃怨芳时。江干寂寞春馨歇，独向空山读楚词。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杜鹃",
	"paragraphs": "念家山破剧堪怜，夜夜伤心哭杜鹃。多少过江名下士，春风歌舞落花前。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题陆丹林红树室图",
	"paragraphs": "寥落江山尚有诗，秋光冷艳使人悲。谁知丈室閒吟日，正是群龙血战时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台湾诗荟发行，赋示骚坛诸君子",
	"paragraphs": "大雅今虽息，斯文尚未颓。凄凉怀故国，寥落感奇才。旗鼓骚坛建，诗歌汐社开。伤麟宣圣泪，叹凤楚狂哀。此土原榛莽，先民辟草莱。牛皮城突兀，鹿耳水潆洄。跋浪鲸驱矢，骞云乌逐桅。中原王气尽，海上霸图恢。正朔存唐祚，衣冠守汉禖。天教荒服启，人为典章来。复甫经纶在，斯庵痛哭催。卢、徐工制作，孙、范亦兼该。渔唱喧崖畔，槎音傍水隈。快观东海集，复倒斐亭杯。耆旧多词藻，江山供剪裁。黑洋涛浩浩，白岳雪皑皑。虎井烟初合，龙潭月作陪。竹风消溽暑，兰雨坠清埃。绿浸南湖柳，红浮北郭梅。箫声沈四野，剑影耀三台。吊古徒悲尔，豪吟亦壮哉。流觞逢曲水，珥笔剔残苔。郢赋抒孤愤，齐言杂笑诙。几人追李、杜，有客学邹、枚。轶荡扪朝日，奔腾起怒雷。狗屠仍激越，蝶梦且徘徊。慷慨存吾志，扶持赖众材。秋蝉聊自苦，野鹤漫相猜。盛事传瀛峤，新编继福台。诸公能济世，莫问劫馀灰。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "赠施乾",
	"paragraphs": "我闻伍大夫吹箫乞吴市，又闻韩王孙投竿钓淮水；英雄未遇时，困阨常如此。一朝际风云，惊倒天下士。我佛更慈悲，乞食四姓里，布施种福田，六度自兹始。人天本同原，众生平等视，法界具圆融，轮回超生死。如何贪痴人，谬执我与尔。强弱肆并吞，贫富相訾毁。大道日以沈，世乱日以靡。我欲往东方，东方遭震燬。我欲往西方，西方张战垒。我欲往南方，南方无兰芷。我欲往北方，北方多豺兕。我欲上九天，天堂未可迩。我欲下九地，地狱惨无比。徬徨复彷徨，乃遇施乾子。邀我爱爱寮，告我经营意。即此无告人，社会所不齿；云何造业缘，辗转无穷底。或因坠聪明，或因遭蹇否；或因放荡来，或因懒惰起。饥寒迫一身，黯淡街头倚；颠沛辱泥涂，无家可迁徙。哀哀无告人，亦我同胞耳。一夫有不获，圣人以为耻。王政固无私，仁恩及犬豕。如何贪痴人，但知利一己。君看豪贵门，般游恣奢侈；买笑掷千金，夜阑拥歌妓。又看迷信徒，建醮求蕃祉；百万化灰尘，鬼神未必喜。何如种福田，布施及闾里。即此恺悌心，定邀天顾諟。我力虽云微，我愿尚无已。居之以茅茨，食之以糠秕；教之以礼义，授之以工技。勉以乐生心，励以自强理；导以勤俭风，诫以肉食鄙。庶几无告人，或得一善止。我闻施乾言，热泪落如泚。人生大宙中，性命自天委；贫穷会有时，富贵未足恃。勿谓善不为，勿谓恶可弛；地狱与天堂，出入仅尺咫。愿弘慈悲心，大畅我佛旨。苦海渡众迷，法轮转平砥。无我复无人，大道同一轨。赋诗示施乾，此志或可企。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和南强狱中落花",
	"paragraphs": "九十韶光一梦非，飘零犹自恋春晖。沈沈风雨狂相妒，寂寂江山落复飞。此日丹心甘历劫，他年红粉尚扬菲。天涯谩说无芳草，故国鹃啼未忍归。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄魏润庵",
	"paragraphs": "春来便欲看花去，忽忆城西魏润庵。举世纷纷争剩利，有时娓娓入清谈。拥书万卷吾能富，饮酒三升汝岂贪？惜取韶光莫经过，满堤飞雨正红酣。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五月十三夜独游剑潭",
	"paragraphs": "绣旗大鼓沸城隅，百鬼狰狞白昼趋。却恨炎威难退避，稍欣夜气足清娱。娟娟凉月侵衣袂，渺渺微波入画图。独倚桥栏望天末，空山仍有蕙兰无？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "栎社同人以银瓶赠傅鹤亭社长，各媵以诗",
	"paragraphs": "珠槃玉敦久无声，釜瓦纷纷一例鸣。廿载文章歌凤德，千秋道义缔鸥盟。论心每念维罍耻，避世宁甘抱瓮情。他日跻堂来介寿，瓶花影里祝长生。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵送林少眉之鹭门",
	"paragraphs": "夔蚿身世本相怜，况复斯文一脉连。历劫未焚修史笔，埋名早蓄买书钱。绿波南浦骊歌远，碧月东瀛蝶梦牵。珍重片帆闽海去，钟声灯影又何年？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "宿栖云岩",
	"paragraphs": "昨从云中来，今向云中去。来去本无心，白云在何处？夜宿山上寺，晚汲山下泉。红埃飞不到，一梦亦翛然。万木嘒寒蝉，残花啼一鸟。天籁自然鸣，令我诗魂悄。寂寂贪枯坐，玄玄悟色空。无人无我相，万劫一尘中。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吴立轩先生挽诗三首 其一",
	"paragraphs": "儒术今彫敝，文章属老成。一生怀古志，千载著书名。薤露歌何急，槐云梦易惊。翛然闻讣日，悽怆若为情。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吴立轩先生挽诗三首 其二",
	"paragraphs": "忆昔修台乘，相从订史文。郢书求错落，燕说记传闻。共削南山竹，毋忘故里枌。春秋如可作，大义未纷纭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吴立轩先生挽诗三首 其三",
	"paragraphs": "世乱嗟何及，时危道不孤。明诗垂阃教，读易立师模。古月人俱远，秋风泪已枯。他年来挂剑，望断卦山芜。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋日寄李耐侬北京",
	"paragraphs": "秋意虽寥落，诗情尚发皇。江山随月缺，草木逐风狂。暂作佣书计，宁忘按剑伤。故人今健在，莫负少年场。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和林菽庄先生九日登太仓山",
	"paragraphs": "鲁戈无力挽颓阳，一粟飘然渺太仓。故国凄凉丛菊泪，空山窈窕紫兰香。梦梦上帝天犹醉，落落吾徒古也狂。为语麻姑莫惆怅，蓬莱清浅看栽桑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "新店为台北胜地，猝遭洪水，室庐尽没，睹此凄凉，怆然以吊",
	"paragraphs": "万派洪流捲地来，一时巨祸讶天颓。沈沦已分偕亡日，建设当须不世才。精卫苦心衔恨石，昆明浩劫认残灰。茫茫东海波难返，泪滴桑田眼倦开。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "傍市一首寄少眉摄津",
	"paragraphs": "傍市衡门镇日关，小庭雨过藓痕斑。山当大遁宜招隐，人入中年渐爱閒。放眼风云趋剑底，盘胸海岳落杯间。诗成远寄沧洲侣，留与他时手自删。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "大观阁晓望",
	"paragraphs": "凌空云气走蜿蜓，伫看山头晓日悬。万水争流终汇海，一峰突出欲摩天。胸中丘壑长盘郁，眼底沧桑剧变迁。如此风光殊不恶，未容高卧谢时贤。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵答香禅见寄",
	"paragraphs": "寥落中天雁一声，十年影事记分明。杏花春满江南梦，衰柳寒生塞北情。黄绢诗词传女子，白衣谈笑傲公卿。人间尽有埋愁地，独抱孤芳隐大瀛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲子除夕四首 其一",
	"paragraphs": "炎徼冬无雪，阳坡岁又花。流年催短景，清泪落悲笳。世事天多醉，吾生智靡涯。草玄聊自慰，门外谢轩车。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲子除夕四首 其二",
	"paragraphs": "未遂澄清志，徒嗟轶荡才。楚囚歌当哭，齐赘笑含哀。憔悴伤寒菊，飘零对落梅。祭诗嗤贾岛，忍为酒尊开。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲子除夕四首 其三",
	"paragraphs": "大隐居城市，新交遍里闾。几人肝胆重，自分鬓毛疏。孤愤偏耽史，穷愁好著书。中原戈未息，且食淡江鱼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "甲子除夕四首 其四",
	"paragraphs": "十载身多健，千秋业可期。搴云思远道，破浪待天池。举世虽无偶，斯文幸在兹。春秋今未泯，珍重一篇诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吾生一首次文访韵",
	"paragraphs": "吾生坠尘寰，匆匆过四十。偃蹇衣食中，文坛幸自立。岂不抉网罗，而甘羽翼戢。缅维桑梓乡，井渫犹可汲。大义觉沈冥，奇言排陋习。麟凤德未衰，马牛风相及。但恨罔利人，操戈起同室。愿宏悲智心，精灵亦感泣。前途虽云遥，顾影穷追急。当春扇阳和，嗟余何敢息。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "蔷薇谣三首 其一",
	"paragraphs": "晔晔蔷薇花，生在蓬蒿里。无力卧晚枝，含笑临春水。娇小不知愁，酒晕朝慵起。初日照红妆，艳色惊西子。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "蔷薇谣三首 其二",
	"paragraphs": "晔晔蔷薇花，移根在金屋。豆蔻香正浓，荼蘼梦未熟。慈云倏西归，夜来风雨恶。斑泪湿罗衣，佳人爱幽独。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "蔷薇谣三首 其三",
	"paragraphs": "晔晔蔷薇花，当春在何处？芳心难自持，忍为容华误。愿作出水莲，勿为沾泥絮。顾影自徘徊，紫皇未肯驻。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其一",
	"paragraphs": "九十韶光信可怜，稻江风月更婵娟。吹春声里春多少，揽起春愁又一年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其二",
	"paragraphs": "牡丹吟社集群英，永夜钟声继斐亭。寥落诗人多老去，蘼芜绿遍抚台庭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其三",
	"paragraphs": "打桨新从艋舺来，龙山寺外碧桃开。年来苦被东风恼，莫负花枝映酒杯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其四",
	"paragraphs": "大桥千尺枕江流，画舫笙歌古渡头。隔岸素馨花似雪，香风吹上水边楼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其五",
	"paragraphs": "二重埔接三重埔，万顷花田万斛珠。谷雨清明都过了，采花争似采茶无？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其六",
	"paragraphs": "游春争说板桥园，歌舞台空静掩门。一树寒梅犹孕雪，白头作客吊西村。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其七",
	"paragraphs": "锦帆十幅下江头，江草江花接戍楼。霸气已销春尚在，怒涛犹作海门秋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其八",
	"paragraphs": "楝花十里接城南，禊事重修上碧潭。一舸归来大溪口，楼头正见月初三。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其九",
	"paragraphs": "赌酒旗亭画壁秋，一时名士尽风流。而今系马垂杨下，不见春风得意楼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十",
	"paragraphs": "火树银灯闹上元，稻新街上管弦喧。多情惟有春宵月，犹自娟娟照北门。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十一",
	"paragraphs": "羯鼓催花春夜长，羽衣旧曲舞霓裳。可怜红豆相思死，零落天边桂子香。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十二",
	"paragraphs": "怡和巷口夕阳斜，长乐街头唤卖花。十二珠帘齐捲起，玉楼沈醉美人家。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十三",
	"paragraphs": "剑潭春渌照修眉，自喜新妆恰入时。参罢观音还默语，慈云座下乞签诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十四",
	"paragraphs": "拂面春风被酒浓，草山山下草茸茸。驱车永福桃林过，折得桃花馈个侬。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十五",
	"paragraphs": "春水初添新店溪，溪流渟蓄绿玻璃。香鱼上钓刚三寸，斗酒双柑去听鹂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十六",
	"paragraphs": "细雨新泥簇蝶裙，皮鞋高底印苔纹。相将斗草圆山去，姊妹花开日未曛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十七",
	"paragraphs": "大屯山影望依稀，落日帘前海燕飞。指点芝兰新渡口，一篷烟雨载花归。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十八",
	"paragraphs": "罨画楼台荡客愁，酒旗一一挂林楸。温泉滑腻山花美，相约湔裙上北投。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其十九",
	"paragraphs": "谷雨初晴抹丽多，门前齐唱采茶歌。盈盈十五誇颜色，又把春衣试碧罗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其二十",
	"paragraphs": "相思树下寄相思，尽日凝妆斗画眉。赠芍采兰君莫笑，女郎半解郑风诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其二十一",
	"paragraphs": "北里曾传宝玉篇，坠欢重检绮筵前。酒徒散尽佳人老，说到看花便惘然。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其二十二",
	"paragraphs": "香国评春春事娱，二分明月胜姑苏。江山楼上群花放，犹记传胪唱碧珠。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其二十三",
	"paragraphs": "箫鼓声停酒未消，桃花燕子话南朝。赏心别有春灯谜，踏月江滨旧板桥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "稻江冶春词二十四首 其二十四",
	"paragraphs": "旧游如梦复如烟，况是飞花落絮天。镇日閒愁无可遣，倚栏自写冶春篇。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闻南强、铁生、芳园出狱，走笔讯之",
	"paragraphs": "斗室耽高卧，关心画地人。忽闻归里语，已复自由身。风雨沈前夕，江山认旧春。新诗如可玩，检点寄双鳞。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "陈芳园过访，出示狱中诸诗，率尔赋赠",
	"paragraphs": "湖海元龙气郁陶，圜墙虽小志弥高。读书自负千秋业，钩党人称一代豪。韩子说秦著孤愤，左徒怀郢托离骚。眼中落落多佳士，看汝飞扬狎怒涛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "蔡铁生出狱，以蛰龙吟寄示，走笔报之",
	"paragraphs": "满天风雨蛰龙吟，大好河山痛陆沈。天下兴亡原有责，丈夫得失本无心。九歌兰芷多愁思，一诵榛苓报好音。我亦闻鸡思戒旦，中宵起舞泪沾襟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄蔡北崙西湖",
	"paragraphs": "三潭明月六桥春，绝海长思蔡北崙。南渡江山馀涕泪，西归书剑困风尘。埋名尚抱匡时策，避地宁甘隐遁身？他日中原重握手，卧龙跃马彼何人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "我昔",
	"paragraphs": "我昔辞南服，宁为智北游。侧身虽偃蹇，抗志自优游。道以千秋重，文从四海求。一编诗荟在，风雨独登楼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送蔡铁生之榕垣",
	"paragraphs": "蛰龙吟罢惊风雨，海水群飞龙战苦。扁舟又访钓龙台，江山寂寞今无主。钓龙人去钓台空，扶桑日出海波红。海中有龙能作怪，骜鸣蛟啸凭天风。七鲲山色郁葱龙，骑鲸丈人真英雄。鞭笞虎豹驱罢熊，威棱久著东海东。怒涛突起地维折，婆娑洋化修罗宫。修罗敢与帝释战，败鳞残甲满苍穹。山魈水魅肆吞噬，弱肉强食我心恫。即今群龙倡无首，玄黄之血洒寰中。其象元亨其兆吉，莘莘学子歆大同。呜呼！丈夫生不乘龙死则已，破家亦学屠龙技。送君行矣诵君诗，他日龙门看烧尾。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "端阳已过，庭菊尚开，晚凉对此，宠之以诗",
	"paragraphs": "蒲紫榴红映醉觞，庭前有菊尚芬芳。东篱得气秋先到，南国餐英夏自长。大隐市中閒日月，高人世外忘炎凉。涉江欲采寒花赠，箫鼓纷纷竞渡忙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵酬苏菱槎见寄",
	"paragraphs": "鹭鲲一水往来不，目断齐州海上楼。故国啼鹃悲杜宇，荒园梦蝶感庄周。论诗秦汉声存夏，结客江湖气得秋。记取淡滨同听曲，十千沽酒散奇愁。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "六月望夜宿凌云寺示庄瘿民",
	"paragraphs": "买山有愿未能偿，暂借僧寮避俗忙。花木萧疏浮画意，石泉清洌浣诗肠。当头皓月圆还缺，入座和风暑亦凉。到此巳无尘世念，白云深处是吾乡。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "酷暑",
	"paragraphs": "酷暑熏蒸百度强，人间何处避骄阳。饮冰未汰趋时热，抱月方知出世凉。辛苦夏畦心自乐，庄严净土愿能偿。北窗睡起群嚣息，领略池莲淡淡香。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "久雨",
	"paragraphs": "春来十日九日雨，满地泥淤不出门。病鸟无声巢已破，寒花欲吐雪先掀。最怜我辈肝肠热，颇怪天公眼耳昏。偃蹇室中聊忍冻，几时盘马试蹄痕？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春宵",
	"paragraphs": "春宵无计抵奇寒，况是灯昏梦又残。强读古书寻奥义，自斟老酒拾陈欢。百年岁月忙中过，半壁江山劫后看。我欲吹竽学邹衍，阳回黍谷未为难。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "大屯山积雪",
	"paragraphs": "晓起开门望翠微，大屯山上雪霏霏。谁知南服炎荒地，也有东风冻合时。万树作花成顷刻，一天飞絮认依稀。忍寒老鹤云中语，正是冰霜励节持。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "自春徂夏，久雨连绵，蛰居小庐，抑郁殊甚",
	"paragraphs": "久处埋冤地，真成缺陷天。一春长苦雨，四月尚穿棉。世乱身安寄？途穷志益坚。寒檐闻哭语，未忍拥书眠。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和庄怡华残春旅感",
	"paragraphs": "春风禅榻扬青丝，三十功名负夙期。炼石未完天缺处，栽桑应待海枯时。文章落落无馀子，成败纷纷看小儿。收拾雄心消尽恨，一邱一壑且哦诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "喜苏菱槎重至台北，用瘿民韵",
	"paragraphs": "瀛峤重来泛客船，楼头买醉笑华颠。四年小别成春梦，两地相思对暮烟。季子貂裘游未倦，中郎雁帛恨犹牵。他时快读沧浪记，风月江山不计钱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送菱槎归里，即用前韵",
	"paragraphs": "江干挥手送归船，破腊春风未放颠。客梦重圆鲲海月，乡愁又绕鲤城烟。文章得失双瞳剪，时局安危一发牵。料有雪堂啿啸傲，买山早蓄卖诗钱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "夏柳四首 其一",
	"paragraphs": "灞桥飞絮饯春天，望尽平芜一抹烟。拂地长条堪系马，吟风密叶好藏蝉。随提十里花成雪，汉苑三眠日似年。准备棹船吴下去，涉江荷盖已田田。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "夏柳四首 其二",
	"paragraphs": "馆娃宫里纳凉时，绿压阑干碧拂墀。擪笛楼头人巳倦，投竿树下客来迟。柔腰曾向东风舞，热眼羞将大道窥。弹罢南薰难解愠，火云红映卖冰旗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "夏柳四首 其三",
	"paragraphs": "六朝花事去堂堂，红板桥头列两行。汁染葛衣青澹荡，影摇纨扇绿徬徨。奇峰缺处阴能补，细浪翻时午亦凉。闻道热河宫草长，谩将眉黛斗浓妆。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "夏柳四首 其四",
	"paragraphs": "江城五月落梅愁，万绿争妍罨画楼。陌上歌残金缕曲，天涯望断木兰舟。恋春莺燕怀陈梦，逭暑湖山纪俊游。生长水乡消受惯，未甘憔悴入新秋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "北郭园雅集，赋示郑幼香",
	"paragraphs": "诗界犹堪张一军，北园花木更清芬。山河历劫杯长在，风雨联吟砚未焚。家世诂经传异代，交游置驿重人群。竹城觞咏逢今夕，带草堂开翰墨薰。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "别台北",
	"paragraphs": "我居台北十二载，年华虽老气犹豪。屠龙空负千金技，跃马还思五夜劳。风雨潜修求绝业，乾坤倒挽看儿曹。赤嵌潮水频来往，寥落人才未尽淘。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南",
	"paragraphs": "文物台南是我乡，朅来何必问行藏。奇愁缱绻萦江柳，古泪滂沱哭海桑。卅载弟兄犹异宅，一家儿女各他方。夜深细共荆妻语，青史青山尚未忘。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "安平",
	"paragraphs": "赫赫天声震此间，霸图当日辟台湾。黑洋巨浸驱风雨，赤嵌孤城拥海山。破敌曾闻龙硕出，潜师不见虎旗还。万方多难吾何往，独对宁南泪暗潸。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "登赤嵌城",
	"paragraphs": "七鲲山色郁苍苍，倚剑来寻旧战场。地剪牛皮成绝险，潮回鹿耳阻重洋。张坚尚有中原志，王粲宁无故国伤！落日荒涛望天末，骑鲸何处吊兴亡？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题郑香圃画兰",
	"paragraphs": "隔水骚魂尚可招，秋心漠漠似秋潮。江干自有芳馨在，被发空山不寂寥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题洪铁涛深山读书图",
	"paragraphs": "驱遣风云气未平，且携长剑叱龙耕。胸中自有阴符在，不与时流竞小名。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南重晤王亚南先生，即以赠别",
	"paragraphs": "兰亭禊帖辋川诗，寥落人间作画师。故国廿年长战伐，重瀛三渡暂栖迟。胸中丘壑盘桓久，腕底风云变化奇。待到万梅花放日，扁舟来访太湖湄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄叶友石先生台北",
	"paragraphs": "归乡忽忽经三月，北望长怀叶水心。月落遁山犹痛饮，潮回淡浦助高吟。胸罗丘壑医能隐，身历风霜病不侵。肘后良方如可假，愿分半撮起聋瘖。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "立春日郊行",
	"paragraphs": "春阳初动柳条青，尚有寒花满野塍。载酒空寻黄蘖寺，搜诗重上绿榕亭。百年日月催人老，半壁江山历劫腥。好是索居无俗事，归来仍诵法华经。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "迎春门远眺",
	"paragraphs": "迎春楼上对春风，北卫南屏一望中。拂水两行垂柳绿，烧空万朵刺桐红。弥陀寺古归辽鹤，罗汉门高断塞鸿。省识兴亡弹指事，遗民犹说草鸡雄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭蒋渭水",
	"paragraphs": "人海沈迷百鬼嗔，秋风凄绝稻江滨。十年牢狱身甘入，一死轮回志未伸。党锢艰危思范滂，宾筵寥落感陈遵。中山主义谁能继？北望神洲一怆神！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杨笑侬叠寄新诗，并惠铁观音佳茗，赋此以谢 其一",
	"paragraphs": "九州铸错谁知识，如我仍为自在身。细读佳诗消磊块，复颁奇茗慰清贫。白莲池畔风华嫩，紫竹岩前露叶新。丈室维摩消受惯，也如天女散花频。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "杨笑侬叠寄新诗，并惠铁观音佳茗，赋此以谢 其二",
	"paragraphs": "日高睡足起常迟，垆火瓶花位置宜。涤向玉壶春晼晚，烹来铜钵水涟漪。一瓯梦觉圆通境，半偈行深般若时。但得慈云长庇护，铮铮傲骨祗耽诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "蝴蝶兰",
	"paragraphs": "几日骚魂漾水涯，春园一梦悟南华。托根无地依枯木，化羽空山孕素花。玉佩娟娟秋月冷，粉痕栩栩晓风斜。滕王画本分明在，活色生香更足誇。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "相思树",
	"paragraphs": "文凤祥鸾未肯栖，王孙一去草萋萋。春心宛转求连理，旧恨缠绵茁嫩稊。南国种来红豆艳，东风吹到绿阴齐。可怜紫玉成烟后，二月飞花满大堤。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "国姓鱼",
	"paragraphs": "海国春回鹿耳东，渔人争说大王风。鲸鱼入梦潮初涨，龙种偕来路已通。恩锡朱家天浩荡，名传台峤水空濛。尺鳞莫怨南溟小，跋扈飞扬尚足雄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "木叶蝶",
	"paragraphs": "深山寂静野花香，春梦离奇幻一场。宿翅懒飞迷夕照，枯枝寒抱耐秋霜。寄身未判雌雄眼，阅世宁无冷热肠。草草生涯消受惯，任他风雨四围狂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和黄茂笙病中之作 其一",
	"paragraphs": "海上寒威迫，寰中战气酣。书来知病讯，诗好抵清谈。世事谁消长，生涯历苦甘。固园梅放未，酝酿一枝含。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和黄茂笙病中之作 其二",
	"paragraphs": "生死何须念，轮回悟已真。登天能證佛，入地即为人。兜率罡风乱，恒沙劫火频。祗今居畏垒，情话一酸辛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和黄茂笙病中之作 其三",
	"paragraphs": "放眼高台上，风云孰主权？奇愁盘古剑，清泪坠春绵。丛桂能招隐，幽兰任弃捐。蓬莱非乐土，何事去求仙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "次韵和黄茂笙病中之作 其四",
	"paragraphs": "自我归闾里，关门避世知。鱼潜青藻末，凤老碧梧枝。同病情逾重，论交道莫歧。滔滔东去水，坐待种桑时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "震东自西安寄至汉骠骑将军霍去病坟前石马照像，其下所踏者匈奴也，为题长句，以念武勋",
	"paragraphs": "长城万里何岧峣，北维之虏冯天骄。秦皇汉祖不能伏，牧马南下时鸣铙。天生武帝席遗业，出师命将征招摇。大将军青素忠勇，桓桓骠骑尤雄骁。锐兵转战绝大幕，单于败窜名王枭。封狼居胥禅姑衍，大汉天声詟夷獠。论功第一食万户，祈连赐冢凌云霄。道旁石马气飒爽，两蹄蹴踏匈奴腰。勋劳异代犹震赫，昂头一啸风萧萧。大旗落日听刁斗，寥天秋色关中遥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "归乡养病，忽忽二年，复有金陵之行，留别台南诸友",
	"paragraphs": "养病家山岁又新，扁舟复作远游人。梦魂长绕东宁月，诗境还探北固春。郁郁久居情未忍，恹恹将老志求伸。海邦此去方多事，莫遣音书断羽鳞。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "席上",
	"paragraphs": "刻烛传觞尽此宵，平明准看海门潮。春风梅柳当前秀，故国云山入梦遥。苏武居胡仍仗节，伍员复楚且吹箫。人生聚散何须念，回首枌榆感寂寥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "此行",
	"paragraphs": "饮马长城在此行，男儿端不为功名。十年宿志偿非易，九世深仇报岂轻。北望旌旗诛肃慎，南归俎豆祭延平。中原尚有风云气，一上舵楼大海横。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "舟中夜望",
	"paragraphs": "卅载蹉跎历险艰，片帆今日去台湾。春潮浩荡南溟大，夜色苍茫北斗寒。志士不忘在沟壑，男儿何必恋家山。他时击楫归来后，痛饮高歌七岛间。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其一",
	"paragraphs": "到此衣冠亦可怜，金陵王气委荒烟。吴宫花草隋宫月，一例春灯燕子笺。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其二",
	"paragraphs": "白门秋柳几寒鸦，辇道荒芜尽落花。悽绝王孙归未得，念家山破走天涯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其三",
	"paragraphs": "内官选艳太匆匆，凤泊鸾飘遍教坊。夜半月斜歌舞寂，春朝流恨入宫墙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其四",
	"paragraphs": "半壁江山拥石头，谈兵不上阅江楼。君王自爱风流事，湖水千秋尚莫愁。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其五",
	"paragraphs": "滚滚涛声铁锁开，红梅岭畔筑高台。烟花三月扬州路，谁向平山话劫灰？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其六",
	"paragraphs": "文酒风流顾盼雄，抡才复社几终童。过江名士多于鲫，半入佳人赏识中。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其七",
	"paragraphs": "青衫短剑去从征，未嫁阿香倍有情。画得桃花留此扇，天涯何处赠侯生？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其八",
	"paragraphs": "铁板铜琶不忍听，大江东去浪翻青。凄凉痛说宁南事，泪洒西风柳敬亭！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其九",
	"paragraphs": "乾坤莽莽几男儿，狎客讴生大足奇。羞杀衣冠文武辈，登场尽是假须眉。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花扇题词十首 其十",
	"paragraphs": "无端风月话南朝，故国沈沦恨未消。剩有才人三寸笔，谱成遗事付渔樵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "六月既望，偕沈少鹤、余君屏、陈瘦云、李兆阳、郭寿青泛舟安平渡口，黎明始归 其一",
	"paragraphs": "赤壁壮游已千古，大江东去酒频浇。今宵打桨安平渡，天际雄观国姓潮。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "六月既望，偕沈少鹤、余君屏、陈瘦云、李兆阳、郭寿青泛舟安平渡口，黎明始归 其二",
	"paragraphs": "半船明月半蓬烟，对酒高歌杂管弦。夜半江鱼惊出听，一声拨剌落灯前。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "六月既望，偕沈少鹤、余君屏、陈瘦云、李兆阳、郭寿青泛舟安平渡口，黎明始归 其三",
	"paragraphs": "鲲身渔火隔江明，鹿耳新涛拍岸鸣。归际酒酣天欲晓，一灯微见赤嵌城。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "六月既望，偕沈少鹤、余君屏、陈瘦云、李兆阳、郭寿青泛舟安平渡口，黎明始归 其四",
	"paragraphs": "何人洒酒临江夜，亦有中流击楫过。如此壮心吾欲起，那堪安乐听渔歌！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其一",
	"paragraphs": "春江风景最清华，春草如烟漾碧纱。绝好月明春似海，洋场十里去看花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其二",
	"paragraphs": "沪城东北月如银，万朵仙花见未真。谁是嫣红谁奼紫，此中管领十分春。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其三",
	"paragraphs": "十里楼台映绿波，画帘箫管隔银河。不知春色谁家好，花里遥闻子夜歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其四",
	"paragraphs": "队队红妆陌上游，香车宝马去悠悠。归来恰见袁台月，祗照欢娱不照愁。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其五",
	"paragraphs": "香泽微闻到翠钿，酒酣歌沸劈吟笺。电灯长照琼台宴，花国真成不夜天。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其六",
	"paragraphs": "锦帐香灯衬泽霞，绣裙飞蝶髻盘鸦。桃根桃叶环侬笑，绝胜秦淮姊妹花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其七",
	"paragraphs": "射雉如皋几少年，扬州骑鹤梦如仙。春申浦上争风月，赢得群花笑拍肩。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其八",
	"paragraphs": "一朵仙云照眼辉，两行红粉竞芳菲。明朝载酒张园去，痛饮狂歌待月归。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其九",
	"paragraphs": "杨柳楼台隐暮烟，相思何处月长圆。花开花落春多少，笑问楞严十种仙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春江花月词十首 其十",
	"paragraphs": "三千珠履久成尘，三月桃花照水滨。相约踏青黄浦去，裙钗犹自拜春申。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "过榕坛故址二首 其一",
	"paragraphs": "又是西风落木天，衣冠文物总云烟。老榕萧瑟经坛寂，劫火焚馀十二年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "过榕坛故址二首 其二",
	"paragraphs": "徐公已死唐公去，古树婆娑欲化龙。细读残碑思往事，隔坛犹认斐亭钟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五妃庙题壁四首 其一",
	"paragraphs": "娥江有恨沈贞女，湘水多情哭帝妃。争似斗山青冢在，年年春草绿成围。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五妃庙题壁四首 其二",
	"paragraphs": "翠羽明珰想旧颜，玉鱼金碗葬空山。贞魂认得城南路，环佩归来夜月寒。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五妃庙题壁四首 其三",
	"paragraphs": "春风竹沪草萋萋，落日桐城杜宇啼。一例同殉家国难，贞忠千古属夫妻。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五妃庙题壁四首 其四",
	"paragraphs": "田横岛上有奇人，孤愤延平志未伸。巾帼也知亡国恨，英雄儿女各千春。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题桃花源图二首 其一",
	"paragraphs": "大国凄凉劫火馀，念家山破恨何如！匹夫亦有兴亡责，忍爱桃花自隐居？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题桃花源图二首 其二",
	"paragraphs": "桑麻鸡犬自成邻，流水桃花别有春。若使刘项皆遁世，他年何以报强秦？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "马江夜泛",
	"paragraphs": "暝色迷天末，清空起棹讴。山随帆影转，月逐浪花浮。横槊苍凉夜，艰危击楫秋。马江呜咽水，何日挽东流？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闽中怀古四首 其一",
	"paragraphs": "无诸在何处，犹见钓龙台。荒井碧逾冷，危城青欲开。得时思将略，拨乱负奇才。万古浮云去，三山落日来。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闽中怀古四首 其二",
	"paragraphs": "万里秋风客，罗骚吊古来。天高旗影动，日暮角声哀。沧海沈王气，江山待霸材。茫茫无限感，独上钓龙台。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闽中怀古四首 其三",
	"paragraphs": "无诸在何处，犹见古蛮风。南越孤云隔，西澎一水通。潮声冲岸猛，山势抱城雄。倚遍阑干望，烧空落日红。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闽中怀古四首 其四",
	"paragraphs": "秦汉无馀地，横天剑气冲。中原方逐鹿，大海且屠龙。羽檄驰三服，雄关锁一重。祗今思用武，几度涨妖烽。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "三山旅次寄内",
	"paragraphs": "赤嵌城泊晚来潮，乌石山童落木凋。一样秋风吹大地，英雄儿女客魂消。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄内二首 其一",
	"paragraphs": "南江水接北江潮，奈此重瀛隔阻遥。卿在吴头侬楚尾，就中打桨也魂消。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "寄内二首 其二",
	"paragraphs": "每劳锦注劝加餐，一枕清凉梦亦安。老母婴儿无恙也，朔风吹到客衣寒。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷渡厦，舟泊淡水，偕妻子入台北城竟日，归舟记之 其一",
	"paragraphs": "淡江潮退好停槎，趁早偕行乘火车。暂洗征尘动游兴，一时看遍稻城花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷渡厦，舟泊淡水，偕妻子入台北城竟日，归舟记之 其二",
	"paragraphs": "胭脂北部久闻名，扇影衣香陌上行。行过观音山下路，采茶队里涌歌声。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷渡厦，舟泊淡水，偕妻子入台北城竟日，归舟记之 其三",
	"paragraphs": "艋津夜月惯相思，南菜园开待赋诗。六载名山风雨感，匆匆难慰故人期。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷渡厦，舟泊淡水，偕妻子入台北城竟日，归舟记之 其四",
	"paragraphs": "萧萧官柳拂长堤，马上诗情倚醉题。且向黄公垆下憩，归时忘却日沈西。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷渡厦，舟泊淡水，偕妻子入台北城竟日，归舟记之 其五",
	"paragraphs": "剑潭夜夜跃龙光，古木参天荫四旁。惜我不能潭上望，停鞭一试水云乡。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷渡厦，舟泊淡水，偕妻子入台北城竟日，归舟记之 其六",
	"paragraphs": "青畴十顷水田田，野草山花亦可怜。闻说芝林钟秀色，明诗习礼几婵娟？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷渡厦，舟泊淡水，偕妻子入台北城竟日，归舟记之 其七",
	"paragraphs": "濒年作客滞天涯，差喜妻孥共唱随。携手同游又同返，归舟恰是上灯时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹭门旅兴二首 其一",
	"paragraphs": "海上何人赋草薰，天涯游子暗伤魂。虎溪夜月凤山雨，手写家书寄细君。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹭门旅兴二首 其二",
	"paragraphs": "客囊犹似昔年贫，尘海琴樽倍怆神。添个新诗三五首，归装端好赠同人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "厦门秋感",
	"paragraphs": "虎头鹿耳拥屏藩，天险生成界海门。地近南洋通贾舶，秋高北斗驻文轩。半空鸿雁鸣声急，大陆龙蛇战气昏。谁谓弹丸难用武，当年孤岛抗中原。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "汕上感怀二首 其一",
	"paragraphs": "不向东洋靖蜃楼，却来南海弄渔舟。文能驱鳄丹心郁，剑未屠龙碧血浮。自把昆崙作肝胆，肯为蒙古卖颅头。印波覆辙堪悲痛，黄种何年种自由？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "汕上感怀二首 其二",
	"paragraphs": "韩潮苏海气飞蟠，欲把文坛作战坛。倚马可能成露布，射雕无力贯霜翰。乾坤生我甘磨折，世界何人策治安？破碎山河轻一战，枯棋今日又输残。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "洪山桥夜泊",
	"paragraphs": "扁舟荡荡水迢迢，双桨风轻趁晚潮。绝好洪山桥畔月，照人清梦可怜宵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "酬瘦云并和南社诸子",
	"paragraphs": "去去神山远，蓬莱水浅深。烟花萦别梦，文字系同心。沦落江南客，凄凉渚北吟。可知羁旅意，长望旧园林。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "游鼓浪屿",
	"paragraphs": "倚剑来寻小洞天，延平旧迹委荒烟。一拳顽石从空坠，五色蛮旗绝海悬。带水尚存唐版籍，伏波已失汉楼船。日光岩畔钟声急，时有鲸鱼跋浪前。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "中秋夜登鼓浪山",
	"paragraphs": "抛却湖山一笛秋，二分明月在南楼。人间未有埋愁地，独上危峰看斗牛。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹿泉",
	"paragraphs": "痛饮狂歌试鹿泉，中原何处著先鞭？麾戈且驻乌衣国，倚剑重开赤嵌天。故垒阵图云漠漠，荒台碑碣水涟涟。明朝鼓浪山头望，极目鲲溟几点烟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "万石岩",
	"paragraphs": "江城落日鼓声哀，东海骑鲸去不回。后起儒生几人杰，吟诗空上读书台。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "重过怡园晤林景商三首 其一",
	"paragraphs": "片帆又向鹭门来，千里风云郁不开。落叶打头同看剑，对花洒泪忍衔杯。扶馀作客留豪气，江左伤时赋大哀。我与林逋曾旧约，振兴亚局仗群材。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "重过怡园晤林景商三首 其二",
	"paragraphs": "湖山十笏辟园林，安石风怀又见今。鹿耳礁留云意湿，龙头渡拍浪声淫。每忧割肉分图籍，谁解烹鱼溉釜鬵？同上日光岩畔望，海天何处问升沈。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "重过怡园晤林景商三首 其三",
	"paragraphs": "拔剑狂歌试鹿泉，延平霸业委荒烟。挥戈再拓田横岛，击楫齐追祖逖船。眼看群雄张国力，心期吾党振民权。西乡月照风犹昨，天下兴亡任仔肩。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹭江秋感四首 其一",
	"paragraphs": "西风落木鹭门秋，漂泊人如不系舟。家国事多难稳卧，英雄气壮岂长愁？霸才无主伤王粲，奇相伊人识马周。潦倒且倾村店酒，菊花开到故园不？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹭江秋感四首 其二",
	"paragraphs": "登楼遥望海门东，万派商声失断鸿。漂泊风尘看剑老，浮沈身世笑诗雄。连天雨脚翻涛白，极浦云根射日红。最是悲秋尝作客，伤今吊古恨无穷。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹭江秋感四首 其三",
	"paragraphs": "延平霸业久销亡，两岛难将一苇航。西北妖氛传露布，东南大局失云章。满城风雨思乡泪，匝地干戈吊国殇。入夜笳声吹到枕，梦魂无定赋归乡。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹭江秋感四首 其四",
	"paragraphs": "天河万里水横斜，泛海难浮博望槎。边塞征夫弹剑铗，隔江商妇奏琵琶。琴樽寄兴消豪气，松菊惊秋感岁华。咄咄书空题雁字，倚栏信手数归鸦。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "在厦柬乡中诸友四首 其一 陈瘦云",
	"paragraphs": "诗界推君称健将，文坛我欲建奇勋。中原逐鹿归谁手，忙杀胡儿鼎足分。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "在厦柬乡中诸友四首 其二 赵云石",
	"paragraphs": "能诗何碍作閒人，薄醉尤时见性真。省识此中心乐地，风流道学两相邻。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "在厦柬乡中诸友四首 其三 谢石秋",
	"paragraphs": "东山丝竹正华年，醉月评花结绮缘。惆怅银河千里隔，愿为青鸟系书传。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "在厦柬乡中诸友四首 其四 陈鞠谱",
	"paragraphs": "入门一笑忘宾主，四座雄谈辄鬨堂。犹有元龙豪气否，狂歌痛饮夜方长。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "丙午除夕书感",
	"paragraphs": "六载混溟握笔权，又从鹭岛筑文坛。漫谈天演论成败，一例人生孰苦欢。君子乘时能豹变，英雄末路且龙蟠。年华如水心如火，弹指风光岁已阑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "作客鹭江，次庄仲渔旅次题壁",
	"paragraphs": "尘尘世界无公理，民族生存日竞争。孕育文明原善战，脱除奴隶歼柔情。西欧血雨弥天布，东亚思潮匝地生。同是海隅飘泊客，先鞭快逐听鸡声。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "留别林景商四首 其一",
	"paragraphs": "举杯看剑快论文，旗鼓相当共策勋。如此江山如此恨，不堪回首北遥云。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "留别林景商四首 其二",
	"paragraphs": "沧海横波幻蜃楼，天风无力送归舟。留将一幅英雄泪，洒向元黄四百州。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "留别林景商四首 其三",
	"paragraphs": "环球惨淡起腥风，热血滂沱洒地红。到此乾坤无净土，且提长剑倚崆峒。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "留别林景商四首 其四",
	"paragraphs": "合群作气挽洪钧，保种兴王起劫尘。我辈头颅原不惜，共磨热力事维新。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "携眷归乡，留别厦中诸友",
	"paragraphs": "苏海韩潮涌大观，三年报界起波澜。文能惊世心原壮，力可回天事岂难！地上云深龙战血，空中风劲鹫伤翰。他时捲土重来日，痛饮高歌鼓浪山。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "澄台观海",
	"paragraphs": "深秋独上澄台望，眼底波涛势沸奔。帆影横斜青草渡，渔灯明灭白沙墩。万山北向环瀛岛，一水东来界海门。太息唐衢今已去，有谁冠剑哭天阍！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "斐亭",
	"paragraphs": "万派涛声四壁喧，一庭春雨澹诗魂。我来不见蓬莱客，花落鸟啼日又昏。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "欲别",
	"paragraphs": "欲别不堪别，凄凉泪暗弹。香消钗上燕，花瘦镜中鸾。归梦嫌宵短，当春怯早寒。相思裁尺素，寄与有情看。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "秋感",
	"paragraphs": "伤心昔日田横岛，吊古来登赤嵌楼。万派涛声喧落日，四围老木惨经秋。元龙湖海馀豪气，庾信江关又暮愁。功业未成年巳冠，倚栏无赖对吴钩。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "三日节",
	"paragraphs": "衣香扇影林投路，细雨轻风楝子天。最是城南三日节，踏青齐到斗山前。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春日游海会寺",
	"paragraphs": "草鸡声歇霸图空，一劫风云万象中。梵殿雨浓新柳绿，禅房春老落花红。超超佛法无人相，莽莽诗心问大雄。独立山门感兴废，骑鲸何处水朝东？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "曾鹤生过访，忽风雨骤至，口占",
	"paragraphs": "满庭生意长青苔，桃李当门两扇开。旧雨忽连新雨至，东风偏挟朔风来。半生热血馀诗稿，一座清谈对酒杯。道是天公能解意，不教落日送人回。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柬林痴仙，并视台中诸友",
	"paragraphs": "诗界当初唱革新，文坛鏖战过兼旬。周秦以下无馀子，欧美之间见几人！廿纪风潮翻地轴，千秋事业任天民。劫残国粹相谋保，尼父春秋痛获麟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送林景商归鹭门",
	"paragraphs": "绿酒红灯水上楼，琵琶声里一天秋。忍闻折柳桓伊笛，暂棹迎桃子敬舟。南国美人金粉艳，西风词客茝兰愁。那堪夜月明如镜，照彻离襟古渡头。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "莱园夜宴",
	"paragraphs": "群龙血战小乾坤，尘垢纰糠讵足论。四海弟兄难久聚，千秋道义此长存。疏狂未忍歌当哭，潦倒何辞酒痛吞。独上高楼望天末，雾峰山月正黄昏。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题吕厚庵遗诗",
	"paragraphs": "人天分手后，破泪读遗诗。落月怀颜色，秋风惨别离。文章遭鬼妒，道义足吾师。寂寞东塾下，招魂采菊枝。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题洪逸雅画兰帖二首 其一",
	"paragraphs": "美人迟暮怀天末，骚客行吟唤奈何。一卷画兰憔悴甚，伤心忍对旧山河。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题洪逸雅画兰帖二首 其二",
	"paragraphs": "摇落潇湘九畹根，祗今笔底为招魂。余怀信美谁知识，独向秋风吊屈原。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "楝花",
	"paragraphs": "嫣红细唱桃花曲，飞白閒吟柳絮词。莫遣番风过廿四，寻芳正是晚春时。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "宁南门下有五妃墓道，碑上刻范九池侍御之诗，读之悽惋",
	"paragraphs": "千秋义节桂山祠，吊古苍凉范九池。每过城南频洒泪，斜阳影里读残碑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭曾鹤生三首 其一",
	"paragraphs": "昨夜文星坠海东，瓣香何处祝南丰？一杯持向城头哭，凄绝青山夕照中。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭曾鹤生三首 其二",
	"paragraphs": "浪社开时乐唱酬，翩翩裙屐自风流。无端忽被多情累，一劫烟花冷十洲。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭曾鹤生三首 其三",
	"paragraphs": "举手招魂望素旗，荒原夜月草迷离。西风一掬词人泪，忍听秋坟鬼唱诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其一",
	"paragraphs": "一别匆匆便渺茫，人间何处遣巫阳？招魂独向城南哭，凄绝秋风泪几行。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其二",
	"paragraphs": "四年风雨话联床，一劫人天别恨长。今夕引杯还看剑，张灯不见瘦腰郎。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其三",
	"paragraphs": "几度相携入醉乡，酒筹歌板少年场。花开花落春难驻，愁对旗亭夕照凉。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其四",
	"paragraphs": "红楼一梦说荒唐，憨玉痴颦大可伤。独向枕霞甘下拜，拈花證果出情场。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其五",
	"paragraphs": "章台走马柳丝长，惨绿年华竟擅场。闻说秦宫天上去，一时花下泣红妆。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其六",
	"paragraphs": "椿萱衰暮已堪伤，荆树花残更断肠。半亩池塘秋水冷，那堪比翼痛鸳鸯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其七",
	"paragraphs": "论交肝胆凛秋霜，况复深情在渭阳。一语告君如皦日，事亲教子我担当。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭沈少鹤八首 其八",
	"paragraphs": "朝夕抠衣上影堂，一回思感一悲伤。年年拟向坟头哭，絮酒亲浇吊白杨。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "九日",
	"paragraphs": "天地多秋气，江山付我曹。百年犹作客，九日独登高。丛菊孤舟泪，崇兰玉佩歌。人生感行役，一醉岂辞劳。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "醉仙楼席上赋示痴仙、献堂",
	"paragraphs": "十载欢场顾盻雄，哀丝豪竹感怀同。每歌乐府愁难减，欲赋倾城曲未工。尘海迷离春草碧，秋江憔悴落花红。虬髯尚有中原梦，匹马如龙且莫东！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "遗兴",
	"paragraphs": "美人嫁伧父，愁瘦好容光；健卒随孱将，难得战气扬。我为美人恨，又为健卒伤。美人而老死，何如邯郸倡；健卒空埋没，何如绿林王！人生贵适意，出处靡有常。及时而不作，身后徒茫茫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "梨花三首 其一",
	"paragraphs": "东风如醉怕开门，芳草萋萋绿满园。歌舞楼台春未老，鞦韆院落月无痕。玉钩宛转通诗意，金缕依稀入梦魂。独倚阑干看丽影，嫣红奼紫总难论。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "梨花三首 其二",
	"paragraphs": "谁移瑶种自瀛洲，淡淡春情为尔留。一树琼云侵镜槛，满庭玉雨扑帘钩。杨枝未嫁司勋瘦，桃叶迟来子敬愁。惆怅前溪旧词曲，忍令寂寞下重楼。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "梨花三首 其三",
	"paragraphs": "一杯新酿醉江滨，日日看花意更亲。亭角晓风寻旧梦，楼头夜雨记前因。霓裳倦舞怜妃子，香粉轻施斗美人。为语东皇勤惜护，莫教叶底度残春。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柬林景商四首 其一",
	"paragraphs": "浪屿回来已半年，思明洲畔梦如烟。故园松菊荒三径，归箧琴书富一船。菽水承欢欣母健，筹灯佐读愧妻贤。家山小住心犹昔，每听春风猛著鞭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柬林景商四首 其二",
	"paragraphs": "回首前尘事已非，听歌载酒每依依。樱雪千里伤分袂，萍水三年感解衣。自笑窥斑知豹变，岂因铩羽弱鹏飞。吟槎曾泊田横岛，香火诗缘吊五妃！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柬林景商四首 其三",
	"paragraphs": "闻说南天试壮游，六鳌海上钓吴钩。七星洋大筹藩服，三宝船高压岛酋。好握霸权伸国力，谩论天演重人谋。匹夫例有兴亡责，肯为青山老白头！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "柬林景商四首 其四",
	"paragraphs": "大江东去浪淘沙，唱绝铙歌日未斜。渺渺予怀思旧侣，盈盈带水阻天涯。分为异姓如兄弟，誓结同心报国家。寄语林逋好珍重，怡园今已放梅花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题扇",
	"paragraphs": "说剑评花迥出群，柔肠侠气两纷纭。天涯落拓谁知己，第一钟情是彼沄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "小西门外近海，颇有水村风景，閒行到此，口占一诗",
	"paragraphs": "迢递层城路可通，小西门外有村风。晓云含雨珊瑚绿，夕照回光硓?红。结网渔人谈海熟，迎香乡老祝年丰。归来小憩榕阴下，灯火辉煌大道宫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "澄台秋望",
	"paragraphs": "返日麾戈志未摧，深秋苦恨独登台。万方多难龙蛇斗，十载埋名虎豹来。乌鬼渡荒寒月冷，赤嵌城迥晚涛哀。南溟自是兴王地，揽辔澄清待霸才。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "宁南门春眺",
	"paragraphs": "春风骀荡酒初醒，问柳寻花出野坰。半壁江山馀涕泪，百年身世感飘零。名王去后城留赤，妃子埋时冢尚青。极目骑鲸人不见，怒涛犹足卷南溟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "南社小集",
	"paragraphs": "斐亭钟断后，南社复兴时。洗盏同鏖酒，传笺快论诗。春花侵曲槛，新月蘸平池。独倚飞峰下，无端感黍离。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送谢籁轩东游",
	"paragraphs": "东山丝竹扩襟期，载笔蓬瀛眼界奇。搜索古书徐福墓，追怀战迹凑川碑。樱花晓日添行色，柳絮春风系远思。莫说袖中沧海小，朅来准读纪游诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五月五日",
	"paragraphs": "千古伤心日，三闾绝命时。投江犹可吊，灭国有馀悲。怀郢思山鬼，亡秦待侠儿。九歌初读后，风雨下灵旗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吊林义士昆冈",
	"paragraphs": "痛哭沦亡祸，同胞仗义争。执戈齐敌忾，报国有书生。一死身何惜，三年血尚赪。沙场呼欲起，咄咄剑飞鸣。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题荷人约降郑师图",
	"paragraphs": "殖民略地日观兵，夹板威风撼四溟。莫说东方男子少，赤嵌城下拜延平。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "开山宫",
	"paragraphs": "犵鸟蛮花地，腥风瘴雨天。禹图谁探险，秦客去求仙。洋泛婆娑水，山浮毗舍烟。樵歌喧极浦，帆影落前川。古殿凌云汉，危城控斗躔。老榕根踞虎，苦栋叶藏蝉。文物怀昭代，威棱震远边。登高望沧海，不见虎贲船。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "海燕",
	"paragraphs": "飞花落絮最消魂，海燕归来日又昏。王谢堂前今已改，衔泥何处认巢痕。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "鹦鹉",
	"paragraphs": "笼中鹦鹉太憨生，红豆抛残舌本轻。不诵心经修福慧，但闻帘底骂人声。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "自题小照",
	"paragraphs": "杜牧清狂气未驯，年来琴剑困风尘。欲留姓氏千秋后，不作英雄作美人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "渔父",
	"paragraphs": "海门风涌起鲸波，舟子迢迢击楫歌。欲把蓑衣残照曝，钓竿挥作鲁阳戈。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题扇中画虬髯公之图",
	"paragraphs": "匹马如龙去海东，中原无地处英雄。先机已破枯棋局，遍在红颜赏识中。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏海会寺牡丹",
	"paragraphs": "霸气消沈冷夕阳，美人歌舞泣红妆。而今寂寂山空寺，留得花王伴法王。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桂子山",
	"paragraphs": "一钩新月淡黄昏，环佩声残冷墓门。行过桂山山下路，落花无数美人魂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "半月楼",
	"paragraphs": "山色苍濛断翠霞，一池秋水落荷花。风流太守今何在，半月楼空噪暮鸦。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题莫愁湖图",
	"paragraphs": "石头城畔几东风，堤柳萧萧又落红。十里湖山谁管领，半归儿女半英雄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题杏林春燕画扇",
	"paragraphs": "艳阳天气试新衣，小立帘前日渐迟。燕子不归花不落，春风长在手中吹。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题扇",
	"paragraphs": "笙歌初罢酒盈卮，憔悴秋江杜牧之。醉倚花丛看明月，有人持扇乞题诗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闻歌",
	"paragraphs": "满腔热血半消磨，壮志犹存夜枕戈。如此江心如此月，倚楼无赖独闻歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "初晴",
	"paragraphs": "看花时节过清明，小立庭前雨又晴。春色十分今已半，绿阴深处去听莺。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "晓起",
	"paragraphs": "秋水微波漾碧池，柳边残月五更时。昨宵梦入芙蓉路，晓起看花尚觉迟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "春郊散策",
	"paragraphs": "东风十里草如毡，乘兴遨游水竹边。马上诗情村店酒，买春不吝杖头钱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读卢梭民约论",
	"paragraphs": "平生最爱卢梭子，民约思潮涌大球。革命已成专制死，文人笔战胜王侯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "消夏杂咏四首 其一",
	"paragraphs": "碧荷筒里暗香浮，宿酒初醒撩睡眸。花气薰人知昼暖，枇杷帘畔看梳头。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "消夏杂咏四首 其二",
	"paragraphs": "十里芙蓉出水鲜，池塘雨过试新泉。侍儿瀹取钗头茗，一盏琼浆浸碧涟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "消夏杂咏四首 其三",
	"paragraphs": "八面亭窗面面开，芭蕉摇绿上妆台。夜深雨过微生润，知有兰香入座来。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "消夏杂咏四首 其四",
	"paragraphs": "贪凉爱看砑光罗，风过回廊涌碧波。浴罢兰汤回午梦，隔墙闲唱采莲歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "安平",
	"paragraphs": "赤嵌城外柳条青，欲泊扁舟趁晓行。知否春潮今夜至，榜人欹坐话延平。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "绮怀四首 其一",
	"paragraphs": "可能十五嫁王昌，愿乞春阴上绿章。一掬流离香草泪，者番清梦落潇湘。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "绮怀四首 其二",
	"paragraphs": "团圆秋月照窗南，髻乱钗横睡未酣。侥倖书生称艳福，半宵茗战助清谈。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "绮怀四首 其三",
	"paragraphs": "东西沟水两分流，不解欢娱不解愁。一转秋波无限思，撩人春睡尚迎眸。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "绮怀四首 其四",
	"paragraphs": "题罢蛮笺墨浪匀，娇声宛转动歌唇。怀中剩有生花管，也作缠头赠美人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "无题五首 其一",
	"paragraphs": "无端花事太凌迟，合作金铃好护持。我欲替伊求解脱，可怜剩蕊怪风吹。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "无题五首 其二",
	"paragraphs": "烟月漂零恨亦多，买春无计奈春何。新愁旧恨浑难说，泪洒风前子夜歌。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "无题五首 其三",
	"paragraphs": "琵琶一曲感新秋，不写相思浑写愁。何处江州白司马，伤心为尔暗低头。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "无题五首 其四",
	"paragraphs": "萍水遭逢露水线，依依顾影两堪怜。爱河十丈难飞渡，恨不同生离恨天。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "无题五首 其五",
	"paragraphs": "我亦天涯气未伸，相逢何必感情真。押衙长剑昆崙胆，誓挟双龙护美人。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "水仙词六首 其一",
	"paragraphs": "湘江洛浦路非遥，喜有名花慰寂寥。我亦陈思时增枕，感甄何处不魂消！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "水仙词六首 其二",
	"paragraphs": "绝代丰神绝世姿，可怜端的是娇痴。沅兰澧芷堪相偶，合付灵均谱楚词。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "水仙词六首 其三",
	"paragraphs": "高髻盘鸦卸艳妆，惊鸿娇态几翱翔。昵人最是湘裙下，罗袜凌波步也香。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "水仙词六首 其四",
	"paragraphs": "鸳鸯侍阙自分明，蝴蝶过墙暗送迎。缟袂翩跹人宛在，一帘花影画难成。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "水仙词六首 其五",
	"paragraphs": "绮怀脉脉感湘灵，清瑟泠泠掩泪听。每到酒阑歌歇后，隔江遥指数峰青。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "水仙词六首 其六",
	"paragraphs": "金钗十二幻情因，香草多愁属美人。奼紫嫣红都看尽，二分明月淡江春。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "庚子秋夕访李莲卿于城西，赋此四首 其一",
	"paragraphs": "半存侠气半柔情，跃跃腰间只剑鸣。燕市已无屠狗辈，酒场渐觅女荆卿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "庚子秋夕访李莲卿于城西，赋此四首 其二",
	"paragraphs": "果然悦己肯为容，肝胆倾人一笑逢。同是天涯沦落客，青衫黄袖两情浓。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "庚子秋夕访李莲卿于城西，赋此四首 其三",
	"paragraphs": "滚滚神州涌火莲，倩他娲女补情天。悲秋莫话无穷感，北里胭脂快著鞭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "庚子秋夕访李莲卿于城西，赋此四首 其四",
	"paragraphs": "过江名士太无聊，水思云情隔目遥。王气消沈金粉在，那堪风月话南朝。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其一",
	"paragraphs": "兰亭胜会已千古，辋水香山亦渺然。犹有风流属吾辈，吟诗同入画中天。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其二",
	"paragraphs": "万花丛里辟诗坛，一幅林峦涌大观。绝好春风长入座，翩翩裙屐且盘桓。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其三",
	"paragraphs": "同向冰壶涤笔来，东风桃李满园开。枋桥此日留诗迹，好把文章继福台。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其四",
	"paragraphs": "婆娑洋里浪翻青，十载钟声断斐亭。三杰七贤堪踵武，文星旁见老人星。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其五",
	"paragraphs": "东山丝竹擅风流，湖海元龙百尺楼。各有遥情寄毫素，画眉京兆更温柔。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其六",
	"paragraphs": "唐时杨炯好文章，晋代胡威亦古狂。别有梁园词客在，廿年作赋老邹阳。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其七",
	"paragraphs": "阳春烟景最繁华，莺燕楼台日未斜。我爱师雄具清福，天寒月冷梦梅花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题春日南社小集图八首 其八",
	"paragraphs": "瀛南山水本岑奇，春日林花发满枝。画意诗情无限好，披图我亦现须眉。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "晓发",
	"paragraphs": "晓风料峭酒旗飞，堤柳笼烟绿四围。羡杀吴侬饶艳福，一篙秋水载花归。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "即事",
	"paragraphs": "隔墙闲唱莫愁歌，遥梦春堤想玉珂。百尺情丝吹不断，好风遍惹落花多。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "感事",
	"paragraphs": "天演何心分胜败，国魂今日倩谁招？欧风亚雨相磨荡，热血流成革命潮。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "新正叠访云石先生不遇，以诗代柬",
	"paragraphs": "一年争说新春好，蜡屐来寻处士家。不料主人偏外出，东风辜负满庭花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "种花",
	"paragraphs": "一年无事祗栽花，万紫千红自足誇。镇日倚栏看不厌，春风长在美人家。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题阿梅写真，为无闷作",
	"paragraphs": "冰心铁骨玉无瑕，放鹤归来月未斜。羡汝孤山林处士，一春无事伴梅花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "以瓶插桃菊二花",
	"paragraphs": "一帘新雨漾茶烟，半榻琴声落涧泉。最喜美人伴高士，桃花斜对菊花边。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "桃花",
	"paragraphs": "武陵流水泛仙槎，别有天台洞口霞。一样桃花能引客，吾生祗爱美人家。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "酬南强",
	"paragraphs": "黄金何处筑高台，已死燕昭老郭隗。射虎屠龙原易事，拔天辟地有奇才。一生肝胆酬巾帼，千古文章付劫灰。三十功名尘与土，且持尊酒对寒梅。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吊李鸿章四首 其一",
	"paragraphs": "人材崛起齐俾、格，勋业终年让大、伊。太惜中原多健者，如何孺子亦王师。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吊李鸿章四首 其二",
	"paragraphs": "廿纪文明启亚洲，功名仅比左、彭俦。问公第一快心事，同种相残也策猷。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吊李鸿章四首 其三",
	"paragraphs": "联俄主义亦良谟，揖盗重门半著输。我欲殉公无别物，袖中一幅满洲图。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "吊李鸿章四首 其四",
	"paragraphs": "议和议战两模棱，也博维新爱国名。为问北洋储将地，几人汗马出门生？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "闻歌",
	"paragraphs": "绿酒红灯夜，闻歌唤奈何。当筵求玉杵，旧梦隔银河。柳弱愁难系，花残恨更多。可能倩双鲤，情愫托微波。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "四春园雅集",
	"paragraphs": "太原公子裼裘来，鲲岛龙门两扇开。落叶打头同看剑，对花握手且衔杯。歌场遇旧馀豪气，诗界兴新拓霸材。今日枋桥留盛会，墨云飞洒满庭苔。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "有赠",
	"paragraphs": "郑家诗婢党家缘，惹我想思放我颠。宝髻盘鸦同待月，绣裙飞蝶记游仙。果能小玉藏金屋，愿把明珠作聘钱。为问散花妙天女，春风几度入情禅？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏怀",
	"paragraphs": "酒酣拔剑舞，长啸天微濛。未了平生志，离忧在海东。波涛日漰湃，一水神州通。驾彼大鹏翮，万里凌长风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭李少青四首 其一",
	"paragraphs": "鲲岛诗坛孰启先，浪吟佳会集群贤。南丰已逝东坡死，又向秋风哭谪仙！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭李少青四首 其二",
	"paragraphs": "曾参军府慕西平，邺架纵横拥百城。戎马书生空远志，记功无福待来生。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭李少青四首 其三",
	"paragraphs": "岂真薄命是文人，别鹤离莺独怆神。今日情根应划尽，拈花微笑悟前因。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "哭李少青四首 其四",
	"paragraphs": "一代知交苏玉局，屏山崇抖当眉山。他年化鹤归来后，落叶西风失故关。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "壮悔堂诗",
	"paragraphs": "举杯拔剑起徘徊，钲鼓南天只觉哀。明月自临曹女庙，秋风多傍越王台。卢循楼舰千樯集，姑蔑关河万马来。此日军书驰海内，安危谁是出群才？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "上岩",
	"paragraphs": "火山奇绝穷天下，独立峰头眼界宽。万顷平原茫似海，一轮晓日大于盘。林深泉洌春花艳，寺古云封佛火寒。到此诗情无限好，自题游记刻琅玕。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "火山观出火穴",
	"paragraphs": "吾乡山水奇，火山推第一。火自水中生，水从火里出。水火不同原，如何相偶匹？想见太古时，造化美谲术。戏与玄武妃，嫁与祝融室。同济自调和，万年无相失。吾昔闻人言，今来见始实。巨石立山头，水火穴口集。其火光熊熊，炎威凌朝日。熊熊十丈高，入夜尤烨熚。司昏驻离明，青藜分太乙。其水夹火流，滚滚不可吸。嗅之味酸咸，中有琉磺质。水火本天成，大气日呼翕。有时气沸腾，地球震仓卒。人类生处间，危哉亦岌岌。我闻斐洲妖，浴火颜芳溢。又闻至诚人，入水衣不湿。水火顺自然，浩气足贯壹。如何乡氓愚，谬言神宰执。一到此山头，持香手抖揖。我见亦称奇，啧啧山头立。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "今夕",
	"paragraphs": "柳花飘尽桃花落，一例人间薄命花。我爱痴情歌暮雨，卿留秀色斗朝霞。狂欢脱落当筵坐，笑语提防把扇遮。今夕月明人不见，沈沈消息凤儿家。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "淡北诸公招饮，即席赋呈",
	"paragraphs": "官柳丝丝绕短垣，旗亭相约酒盈尊。剑潭王气馀山色，淡社诗声振国魂。千古但存文字贵，一生自信布衣尊。醉中喜得裙钗爱，豪气如云压北门。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送吴季篯遗骨归粤东二首 其一",
	"paragraphs": "千里台澎浩劫穷，赋诗横槊去从戎。七星旗捲秋云黑，八卦山围战火红。血溅草莱君不朽，胸罗经济鬼犹雄。嵌城苦雨凄风里，遥望灵旗大海东。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送吴季篯遗骨归粤东二首 其二",
	"paragraphs": "荒山藁葬几春秋，今日归乡遂首邱。负骨专劳陈孺子，抚孤深望许文休。羊城落日悲英魄，鲲岛惊涛撼旧愁。幕府青衫留泪血，肯因挂剑恨依刘。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "登澄台有感",
	"paragraphs": "高台独上黯消魂，万派苍溟气欲吞。鹿耳潮连青草渡，鲲身风涌白沙墩。举头牛女回天汉，放眼波涛撼海门。登啸每持长剑舞，古来兴废不须论。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "正月十六日谒延平王祠率成",
	"paragraphs": "英雄自有回天力，忠孝原由血性成。慨我悬弧当此日，梅花香里拜延平。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其一",
	"paragraphs": "十丈寒涛拍岸湄，朔风吹雪冷天涯。海中故郡沈苍兕，云里灵旗望素蜺。孤愤韩非原嫉世，治安贾谊独忧时。伤心二百年来事，如此江山忍赋诗！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其二",
	"paragraphs": "中夜呼天唤睡狮，烛龙未醒瘦蛟啼。红羊浩劫匆匆去，苍狗浮云莽莽迷。大士有心超苦海，众生何罪堕泥犁。祗今过渡风潮急，兴汉亡胡一问题。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其三",
	"paragraphs": "山海雄关揖盗开，惊闻胡骑入京来。单于代汉为天子，回纥侵唐上露台。朱鸟笑谈开国瑞，青驼惨见劫馀灰。新亭泪洒征衫湿，江左何人赋大哀！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其四",
	"paragraphs": "风雨凄凉哭孝陵，钟山何处种冬青。画江失守军心溃，匝地陈尸战血腥。三月烟花难控鹤，十年露草化流萤。史公就义阎公死，节烈巍巍绍典型。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其五",
	"paragraphs": "闽南突兀起延平，报国忘家热血倾。据地雄才争鹭岛，开天伟力辟鲲溟。卅年赐姓心存汉，再世降王痛绝明。两度北征功半挫，谁从沧海觅神鲸！",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其六",
	"paragraphs": "昆崙山势走中华，禹域畇畇大足家。每恨平原驯虎豹，几时大陆起龙蛇？宙间痛折惊天柱，海上空悬贯月槎。故国沈沦无限感，秋堤衰柳尽寒鸦。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其七",
	"paragraphs": "如何丑虏肆天骄，黩武穷文祸水迢。三世主权久烜赫，皕年民气悉摧焦。杜鹃泪血啼前蜀，蹠犬狺声吠帝尧。粉饰升平事偷息，内讧外乱已喧嚣。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其八",
	"paragraphs": "安乐君臣美睡浓，深宵忽警自由钟。三军慷慨吞朝羯，六国纵横杀祖龙。传檄粤西驰露布，揭竿湖北应云从。请提十万新磨剑，誓复中原耀汉宗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其九",
	"paragraphs": "金陵形势亦岐丰，明社初墟继有洪。半壁山河争逐鹿，八旂子弟化沙虫。可怜铸错终成铁，未遂铭功竟折铜。太息天亡非战罪，项王虽败总英雄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十",
	"paragraphs": "释经执锐出曾胡，功自邀天种自屠。暴虎猖狂伥有鬼，烂羊资格士甘奴。事秦讵得如王猛，灭楚居然是子胥。试问罗山诸讲学，春秋大义果明乎？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十一",
	"paragraphs": "内乱虽平外侮侵，禁烟疏自则徐林。虎门水涨通洋急，鸡屿云封伴陆沈。有客叩关伸国力，几回割地长戎心。西方彼美东来嫁，我欲因之溉釜鬵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十二",
	"paragraphs": "瓜分惨祸痛波兰，犹太非洲一例看。黄种崛强箸可借，黑奴压制网难宽。和戎铸约金钱涸，灭国新潮铁血寒。眼看列强心逐逐，同胞无告尽南冠。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十三",
	"paragraphs": "滚滚妖氛满市闾，九重忽下攘夷书。义和有术能驱鬼，刚毅何知拥立储。八国旌旗张鹫帜，六宫粉黛走鸾舆。圆明一炬灰犹热，再见烽烟迫帝居。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十四",
	"paragraphs": "几回搔首望燕云，国事纷纭岂忍论。变法果能如赵武，维新直是假周文。独夫性命囚南海，六士头颅哭北门。不信圣人今未死，尚从丹穴苦求君。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十五",
	"paragraphs": "极东杀气夜传烽，中立难全鸭绿江。龙虎壮图争密约，风云悲剧唱新腔。无端局外金瓯缺，可有筵前玉斗撞。痛绝民权招国耻，谁言多难足兴邦？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十六",
	"paragraphs": "乘虬披发叩天阍，欲遣巫阳吊国魂。时势未生华盛顿，英雄几见拿坡仑。朝纲颠倒君王醉，生计贫穷士女喧。立宪是真还是假，蚩蚩歌舞说皇恩。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十七",
	"paragraphs": "东邻有日国安全，北望俄罗乱已然。廿纪岂馀专制地，五洲将入大同天。学堂造就虚无党，报界昌言自主权。吴樾、邹容俱人杰，先驱后继好扬鞭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十八",
	"paragraphs": "大呼革命起湘人，又见江西义旅伸。黄帝有灵民不死，神州克复国方新。群龙见首飞东土，万马喧声拱北辰。自古南公曾示语，楚虽三户足亡秦。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其十九",
	"paragraphs": "深宵激愤看吴钩，多少男儿死不休。东望崖山文信国，南征泸水武乡侯。匈奴未灭时冲发，侠少虽生肯断头。龙虎风云欣际会，鸣铙伐鼓渡辽州。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "冬夜读史有感二十首 其二十",
	"paragraphs": "飞龙夭矫汉旗黄，十万雄师耀四方。卷土重来仇可复，移山自信力非常。共和主义敷民德，尚武精神慰国殇。旭日中天辉大地，高歌冠剑抖轩皇。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "却隐",
	"paragraphs": "天下虽兴亡，匹夫与有责。墨子不突黔，仲尼不暖席。人生社会间，当为国家役。何堪放义务，只身贪安逸。吾闻古圣贤，自任为世式。伊尹耕有莘，相汤沃明辟。武侯隐南阳，佐汉讨国贼。上以格君心，下以布民泽。如何为国民，沈沦在泉石。理乱置不闻，政教亦不识。同袍哀嗷嗷，袖手任没溺。旁观实足耻，败群失公德。国所重在民，无民何有国？灭种惨为奴，何地堪遁迹！昔有首阳山，今无陶潜宅。种柳学采薇，亦为强者斥。君居在中原，燎原火正赫。外力日扩张，覆亡仅顷刻。危幕燕难巢，沸釜鱼必赤。内有客帝居，祖宗遭痛击。君仇尚未报，胡可偷旦夕？君身非女儿，胡以甘巾帼？为君进一言，愿君志竹帛。君观班定远，投笔去沙碛。又观陶士行，衙斋习运甓。人生处世间，白驹急过隙。况又炎炎中，物竞参天择。速速弃衡门，出身立功绩。毋为巢与由，当为禹与稷。行义以达道，大哉刚柔克。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "招侠",
	"paragraphs": "吾生爱大侠，慷慨报国仇。国仇今未报，男儿死不休。荆轲挟匕首，只身虎狼投。子房潜博浪，誓杀祖龙头。曹沫聂政辈，大勇亦足俦。片言相契合，便请肝胆酬。侠风日鼓吹，义气薄九州。及至东西汉，士节尚刚遒。朱云请长剑，季布怒横矛。诛奸绝君恶，征虏出边陬。黄金何足贵，谈笑轻王侯。此时国亦强，纲纪尚饬修。如何千年后，侠风渺悠悠。君威愈专制，民权愈驯柔。国权愈削弱，志士愈难求。朝廷不知小，衣冠坐沐猴。国民不知耻，沦隐狎沙鸥。痛哭黄帝子，嗷嗷尽楚囚。侠风今未泯，请君一展眸。君看东海上，尊攘遍道周。烈烈武士道，樱花铸吴钩。又观鄂罗士，虚无党难收。饮刃殪民贼，流血求自由。君居中华国，岂无大侠游？黄河日东下，烽烟迫斗牛。胡不弃却虑，从我上酒楼。四顾风云急，苍茫天地秋。莫说江山好，有国无人谋。赠君一神剑，为君一狂讴。愿君学大侠，慷慨报国仇。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "激雷",
	"paragraphs": "黑云激怒勃雷公，去向深山裂老榕。若有欲骚天下意，不如惊起南阳龙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "骤雨",
	"paragraphs": "泼墨奔云绕岭腰，忽为飞雨逐归樵。词人亦有穷途苦，新涨盈沼没小桥。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题画四首 其一 龙",
	"paragraphs": "风驰电掣势尤雄，古壁云生咫尺中。千古丹青见灵活，堪称妙笔夺天工。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题画四首 其二 虎",
	"paragraphs": "深山虎啸竹生风，炯炯双瞳照幅中。只为咆哮声不闻，犹难逸笔补天工。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题画四首 其三 鲤",
	"paragraphs": "噞喁本是化龙身，眼似明珠金作鳞。一夜长风吹浪起，禹门飞跃不迷津。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "题画四首 其四 松",
	"paragraphs": "老干凌云翠盖浓，风霜不损一株松。清阴郁郁栖双鹤，时作龙吟傲径东。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "银河",
	"paragraphs": "画楼人静四更天，漠漠银河淡似烟。笑问牛郎离恨否，一年几会鹊桥仙？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "同饯五溪兄归北二首 其一",
	"paragraphs": "八载迢迢别恨浓，春风一笑酒边逢。君如潮水来还去，芳草天涯怨懊侬。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "同饯五溪兄归北二首 其二",
	"paragraphs": "淡江春水绿溶溶，此去相思隔几重。今日送君同饯别，何时再听斐亭钟？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其一",
	"paragraphs": "歌舞楼台狭道斜，鞭丝帽影斗豪华。明朝日曜相携手，好向城西去看花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其二",
	"paragraphs": "散步闲吟万叶歌，翩翩裙履任婆娑。美人楼畔推窗看，拍手相呼唤艳多。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其三",
	"paragraphs": "横匾明灯贷座敷，屏前团坐月明初。桐家柳屋都看遍，别有高砂大女闾。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其四",
	"paragraphs": "执杖扬扬眼饱看，买春相逐语翻谰。今宵不惜缠头锦，昨日新升判任官。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其五",
	"paragraphs": "亦有江东意气豪，无钱游兴两三遭。偶然痛饮街头醉，打鸭惊鸳解佩刀。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其六",
	"paragraphs": "手抱三弦上绮楼，低声小语谢缠头。一时姊妹皆微笑，击鼓传花叠唱酬。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其七",
	"paragraphs": "花茵重叠席宽舒，长踞伸腰敛翠裙。酩酒御茶亲料理，为言贵下乐何如。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其八",
	"paragraphs": "击掌传呼叠叠催，鱼腥鸡脔进前来。军中御用葡萄酒，一盏亲斟说看杯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其九",
	"paragraphs": "柳燧荷囊胜小壶，座中亲饷淡巴菰。一枝铜管刻三寸，吸取烟云醉味腴。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十",
	"paragraphs": "缃裙六尺石榴红，纤袅腰肢对舞工。偶觉中单花样露，小开卿莫骂春风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十一",
	"paragraphs": "钟声十二锁云房，子夜清歌引凤凰。最是信州好荞麦，情郎颜色恰相当。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十二",
	"paragraphs": "琵琶偷抱到巫阳，十五羞为夜度娘。白帽无端来剥喙，被他惊起两鸳鸯。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十三",
	"paragraphs": "浴池五尺郁迷离，绝好罗衫对解时。一水盈盈遮不断，春寒背面洗凝脂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十四",
	"paragraphs": "轻拢宝髻重盘云，尺五腰围织锦纹。素手亲携蝙蝠伞，艳阳天气好游春。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十五",
	"paragraphs": "屧韵丁东响画廊，凌波罗袜步生香。翱翔尽有惊鸿态，裙底鸳鸯比翼藏。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十六",
	"paragraphs": "娉婷镜影艳留痕，底事桃花笑不言？莫怪别离人不见，写真相对亦消魂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十七",
	"paragraphs": "灯光射照鼓声嗔，翎箭亲将控绣弦。左右射来皆中的，欢呼笑拍子南肩。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十八",
	"paragraphs": "铁板敲残锦幕开，一时歌舞上春台。偶然洒落痴情泪，为看芝居不忍回。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "台南竹枝词 其十九",
	"paragraphs": "投票喧传住姓名，别翻花样出嵌城。袖中一卷花千种，李艳张娇细品评。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "送林拱辰赴鹿港",
	"paragraphs": "鹿津旧梦半迢迢，堤柳青青慰寂寥。约汝春江花月夜，玉楼同度可怜宵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五溪社兄寿令尊翁七秩 其一",
	"paragraphs": "蓬莱从古萃神仙，琼岛飞来结慧缘。今日称觞泛东海，添筹老叟记年年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五溪社兄寿令尊翁七秩 其二",
	"paragraphs": "有酒如淮且学仙，得山水处便怡然。人间自有长生术，造化逍遥不计年。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五溪社兄寿令尊翁七秩 其三",
	"paragraphs": "七十遐龄世所稀，东来紫气故依依。儿孙开宴承欢日，还向萱堂舞彩衣。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五溪社兄寿令尊翁七秩 其四",
	"paragraphs": "浓山晴雪久亲陪，春日樱花映酒杯。仙境瀛州齐奏乐，一时介寿白川来。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五溪社兄寿令尊翁七秩 其五",
	"paragraphs": "而翁矍铄竟殊人，潇洒襟怀独出尘。有子能诗又宗侠，拥书万卷不称贫。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "五溪社兄寿令尊翁七秩 其六",
	"paragraphs": "瓣香遥祝在南天，晓日凝晖画阁前。待到杖朝亲上寿，蟠桃再熟饷华筵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "王郎",
	"paragraphs": "十五王郎擅少年，舞衫歌扇旧因缘。谁知沦落江南后，芳草萋萋日暮天。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其一",
	"paragraphs": "历山事业照千秋，该撒威棱遍五州。今日几人能继武，雄风吹过海东头。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二",
	"paragraphs": "释迦灭度耶稣死，犹太沈沦印度亡。不信伟人难救国，宗风反化两重洋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三",
	"paragraphs": "难磨已试三烧玉，不屈方为百鍊钢。生死关头无恐怖，芒芒剑影即天堂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其四",
	"paragraphs": "扁舟辟地科伦布，信口开河励节夫。一样艰难天下事，必然之力在吾徒。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其五",
	"paragraphs": "共和已造新罗马，专制争诛小祖龙。南美纷纷皆独立，深宵谁续自由钟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其六",
	"paragraphs": "天堂非远任登探，魔界闻风舍退三。试看摩西亲冒险，眼前乐土即迦南。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其七",
	"paragraphs": "杨墨从来派不群，又闻洛蜀党徒分。为争宗教开奇祸，毕世犹兴十字军。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其八",
	"paragraphs": "饱死侏儒大可哀，谩将阀阈数人材。奢华岂是豪门子，天助偏从自助来。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其九",
	"paragraphs": "茫茫大地犹嫌小，勺水丸泥占领频。别有掞天抒妙术，欲将星界殖斯民。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十",
	"paragraphs": "西阻东侵拓霸材，惊闻北陆走风雷。汽车直下鲜卑里，百二雄关一旦开。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十一",
	"paragraphs": "满天风雪阻山河，百万雄师尽曳戈。从此鄂罗无劲敌，有谁立马莫斯科？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十二",
	"paragraphs": "叱吒群雄握主盟，东西争战孕文明。莫言一败终难复，海岛谈兵气尚横。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十三",
	"paragraphs": "会稽终报勾吴怨，曹沫能归鲁国田。一战法人心胆破，千秋又见老维廉。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十四",
	"paragraphs": "队队长征试马蹄，昆崙山势界天西。前狼后虎猖狂甚，一棒当头喝睡狮。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十五",
	"paragraphs": "麦西古迹供探讨，挨及文风久不闻。塔影横空江水碧，夕阳长吊帝王坟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十六",
	"paragraphs": "瓜分惨祸痛波兰，一劫风云国破残。弱肉固应强者食，有人北望泣南冠。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十七",
	"paragraphs": "环球竞鼓弭兵风，玉帛冠裳万国同。坛坫门开牛耳执，沈沈黑幕有人熊。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十八",
	"paragraphs": "纠纠干城愤法狼，战书捧读气飞扬。举杯互祝从军乐，立我功名发国光。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其十九",
	"paragraphs": "联俄破法画谋奇，鲁水君臣盛一时。铁血飞腾公法晦，强权世界好男儿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十",
	"paragraphs": "上相威权执太阿，内谋吞并外平和。桓文功业寻常事，神圣同盟动力多。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十一",
	"paragraphs": "一卷蓝书纪女皇，东西南北国旗扬。英伦三岛弹丸地，薄海皆称撤逊强。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十二",
	"paragraphs": "薰莸自昔难同器，冰炭于今置一卮。莫说国中双政府，墺匈从此必分离。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十三",
	"paragraphs": "拳拳力守门罗训，烈烈争扬帝国光。廿纪风潮喧大地，乘兹飞跃太平洋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十四",
	"paragraphs": "英齐德晋竞雌雄，别有俄秦善战攻。多少中山宋鲁卫，可怜谁是古周东。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十五",
	"paragraphs": "茫茫西海沸鲸波，灭国新潮昔昔多。祸水早生巴尔干，谁知泛滥入支那。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十六",
	"paragraphs": "禁烟一疏惊天下，战祸先开粤海东。灼灼芙蓉生毒焰，神州涌起火莲红。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十七",
	"paragraphs": "景尊已死微言绝，信教谁争自主权。我爱马丁真健者，雄谈痛褫法王冠。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十八",
	"paragraphs": "诗学谁能入上乘，鄂谟朴伯各观兴。莫言西海文潮异，也有词人杜少陵。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其二十九",
	"paragraphs": "几回革命几回倾，多少头颅誓不生。百里巴黎花世界，尽教流血造文明。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十",
	"paragraphs": "峨峨鹫首向西东，独立高峰顾盼雄。彼得遗谋今尚在，俄沙鼓吹大王风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十一",
	"paragraphs": "左提长剑右神旗，起逐英师助法师。侠女遗风齐下拜，舍身救国愧男儿。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十二",
	"paragraphs": "驱除异族葛苏士，拯救同胞马志尼。国自少年吾已老，英风长布海之湄。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十三",
	"paragraphs": "赵盾杀君原爱国，武侯讨贼为安民。画工画我当真我，功罪千秋付史臣。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十四",
	"paragraphs": "金钱势力肆狼吞，商战场中劲一军。奴视陶朱婢倚顿，有谁豪富等摩根。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十五",
	"paragraphs": "烈烈丹心灭国仇，夭夭玉貌怒横眸。一身殉汝知无憾，莫信他人假自由。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十六",
	"paragraphs": "天地不仁闻战祸，人民何罪陷疮痍。是真淑女真慈母，万国齐升十字旗。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "读西史有感三十七首 其三十七",
	"paragraphs": "登天早信非难事，缩地于今亦有方。一自杀蛙生电后，上天下地任翱翔。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其一",
	"paragraphs": "一朵莲花坠劫尘，红楼半现女儿身。秋风昨夜吹裙带，好向西天证夙因。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其二",
	"paragraphs": "花榜开时费品评，剑花热血亦柔情。为花请命怜花瘦，争奈花神唤不应。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其三",
	"paragraphs": "宝盖银幡好护持，一泓春水涨瑶池。采莲队里歌声好，翻作东山薤露词。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其四",
	"paragraphs": "爱河十笏阻昆崙，灯灺香销拭泪痴。迟尔荷花生日后，沈沈风雨惨离魂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其五",
	"paragraphs": "藕断丝连恨未消，莫愁湖畔月无聊。十分金粉飞蝴蝶，觅尔香魂剪纸招。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其六",
	"paragraphs": "涉江荷叶水田田，悔向莲台作散仙。忏尔痴情心一片，他生莫坠有情天。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其七",
	"paragraphs": "生既漂零死又迟，早春花事蝶先知。分明瓜字人如玉，憔悴埋香泪暗垂。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其八",
	"paragraphs": "冷雨敲窗不忍听，茫茫孽海梦难醒。从今净土埋春骨，万树梅花葬小青。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其九",
	"paragraphs": "依依柳色黯钱塘，晓月栖鸦叶底藏。欲问五陵旧年少，孤坟谁为筑鸳鸯？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "悼李莲卿校书十首 其十",
	"paragraphs": "薜荔红墙月上时，落花满地梦迷离。芙蓉镜底人何处？天外尘间两不知。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其一 卢梭",
	"paragraphs": "一篇民约论，革命涌全球。专制馀威死，西欧热血流。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二 马利侬",
	"paragraphs": "自由今不死，假名好成名。十尺断头上，凄凄风雨声。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三 若安",
	"paragraphs": "国破君亡日，纤纤一女儿。麾旗呼健卒，威武慑英师。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四 拿波崙",
	"paragraphs": "全球归节制，战斗孕文明。海岛幽囚日，谈兵气尚横。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五 爹亚",
	"paragraphs": "败绩君囚虏，要盟国破残。一场新演说，流泪忆师丹。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其六 麦马韩",
	"paragraphs": "英雄多好色，富贵等泥沙。旅馆倾谈日，迷离百合花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其七 俾士麦",
	"paragraphs": "世界无公理，唯知铁血强。乃公真诡谲，咄哉佛狼王。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其八 玛志尼",
	"paragraphs": "少年意大利，结会运新机。再造新罗马，孤军战四围。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其九 克林威尔",
	"paragraphs": "弑君冒不韪，爱国抱孤忠。画我当真我，图形笑画工。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十 纳尔逊",
	"paragraphs": "吾生不识畏，雷雨岂能迷。何物奇男子，威名著海西。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十一 虎奇",
	"paragraphs": "万国尊公法，名儒发性天。谁知今世界，交际在强权。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十二 赫胥黎",
	"paragraphs": "尘尘人物界，天演日开张。优劣无分别，吾生贵自强。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十三 达尔文",
	"paragraphs": "竞争循进化，人治战天行。近世强民族，权舆此论评。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十四 励节夫",
	"paragraphs": "区区窭人子，信口可开河。凿破三洲路，帆樯日夕过。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十五 亚剌飞",
	"paragraphs": "国权今坠地，民力欲回天。读史伤埃及，文明付野烟。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十六 马丁路德",
	"paragraphs": "威武不能屈，雄谈折法皇。欧州扫云雾，耶教日当阳。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十七 成吉思汗",
	"paragraphs": "立马天山上，兵威震亚州。黄人须尚武，大勇服全球。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十八 拔都",
	"paragraphs": "铁骑行欧陆，暗呼白种惊。至今说黄祸，西海慑威棱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其十九 麦荆来",
	"paragraphs": "阳守门罗训，阴扬帝国光。乘兹新世纪，飞跃太平洋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十 梅特捏",
	"paragraphs": "三圣结同盟，霸权吾独揽。壮哉自由神，大声破肝胆。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十一 五月花",
	"paragraphs": "黑奴惨鞭朴，女子发慈心。文字收功日，平权福至今。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十二 雅丽",
	"paragraphs": "七岁如花女，编成独立军。提筐慰兵士，大将感名言。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十三 苏菲亚",
	"paragraphs": "姗姗弱女流，雄胆大于斗。袖底爆弹飞，亲屠专制虎。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十四 梅村女子",
	"paragraphs": "梅村一女子，爱国作牺牲。愿庇法军死，宁从普将生。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十五 格卢麦丁",
	"paragraphs": "天地胡不仁，人类为刍狗。淑女发慈悲，舍身救战苦。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十六 楠正成",
	"paragraphs": "呜呼史臣碑，百世闻风起。纠纠大和魂，奋身为国死。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十七 丰臣秀吉",
	"paragraphs": "人奴取将相，百战服群雄。两度征韩役，军威震海东。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十八 儿岛高德",
	"paragraphs": "天莫空勾践，时非无范蠡。樱花春烂熳，倚剑读题词。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其二十九 北条时宗",
	"paragraphs": "元兵蔽海至，举国尽惊惶。碎书又斩使，禦侮安扶桑。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十 西乡隆盛",
	"paragraphs": "功罪由人论，臣心爱国多。秋风麑岛役，铜像独巍峨。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十一 秦王政",
	"paragraphs": "秦王避胡患，万里筑长城。胡患宫中出，亡秦祸早成。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十二 汉武帝",
	"paragraphs": "东海观朝日，西疆拓远天。老来雄略尽，宫里望神仙。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十三 唐玄宗",
	"paragraphs": "昔斩婉儿头，今想玉环面。前后同心腹，刚柔自深浅。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十四 宋高宗",
	"paragraphs": "君父行残忍，忠奸失鉴衡。乞和甘事虏，秽德辱中兴。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十五 明太祖",
	"paragraphs": "汉祖原无赖，唐宗出庶民。凤阳天子贵，提剑扫胡尘。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十六 赵武灵王",
	"paragraphs": "变法从胡服，强兵右武功。中原今病弱，愿振大王风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十七 管仲",
	"paragraphs": "管子天下才，霸齐犹其小。尊王又攘夷，功利国之要。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十八 李斯",
	"paragraphs": "嬴秦毒黔首，上蔡罪之魁。为相逢君恶，遭刑好自哀。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其三十九 如姬",
	"paragraphs": "窃符成救赵，巾帼善酬恩。公子愁无策，侯生重一言。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十 齐姜",
	"paragraphs": "醉遣晋公子，怀安实败名。封侯夫婿重，送别岂无情？",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十一 吕后",
	"paragraphs": "沛公薄儿女，父子且无情；吕雉忘夫妇，锄刘亦勺羹。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十二 曹大家",
	"paragraphs": "修史传千古，威仪化汉宫。于今兴女学，莫愧大家风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十三 班婕妤",
	"paragraphs": "女子修才德，尤宜体气雄。试看汉宫事，婕妤勇当熊。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十四 一一乔",
	"paragraphs": "铜雀罗声伎，曹瞒欲望馋。儿家好夫婿，威武镇江南。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十五 孙夫人",
	"paragraphs": "剑影横绡帐，灯光掩画楼。吴宫深似海，夜夜梦荆州。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十六 王昭君",
	"paragraphs": "尚留青冢在，遗恨入琵琶。空对胡天月，难忘汉苑花。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十七 梁夫人",
	"paragraphs": "黄天荡遥遥，匝地鼓声震。妇人在军中，兵气为之振。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十八 花木兰",
	"paragraphs": "秦风今未泯，女子亦从戎。饮马长城窟，征袍战血红。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其四十九 红拂",
	"paragraphs": "侯门深似海，巨眼识英雄。旅店倾谈日，虬髯拜下风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十 谢道韫",
	"paragraphs": "咏絮才飘逸，清谈善解围。王郎何负负，妃匹怨空闱。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十一 汉高祖",
	"paragraphs": "马上取天下，三章约法仁。如何成帝业，专制继嬴秦。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十二 项羽",
	"paragraphs": "天亡非战罪，末路困英雄。气尽虞同死，司晨笑沛公。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十三 田横",
	"paragraphs": "五百人从死，亟头入汉廷。封王何足贵，北面耻韩彭。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十四 张骞",
	"paragraphs": "汉威宣外域，博望乘槎通。进取堪模范，谁人继凿空。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十五 班超",
	"paragraphs": "佣书徒碌碌，投笔觅封侯。断得匈奴臂，凄凉绝塞秋。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十六 孟轲",
	"paragraphs": "七雄争战世，游说各西东。我独行仁义，民权演大同。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十七 荀卿",
	"paragraphs": "小儒谈天下，专制长君威。试看嬴秦毒，焚书此祸机。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十八 商鞅",
	"paragraphs": "以身殉立法，法重即身轻。国法长存日，吾身死亦生。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其五十九 韩愈",
	"paragraphs": "辟佛非知佛，尊儒乃外儒。文章自千古，原道可删除。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其六十 司马迁",
	"paragraphs": "龙门大手笔，著史识穷通。眼底无馀子，纷纷桧下风。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其六十一 老子",
	"paragraphs": "汉晋同宗老，兴亡各异途。五千言道德，致用在吾徒。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其六十二 孙武",
	"paragraphs": "孙子明兵法，吴宫教美人。十三篇尚在，智勇信廉仁。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其六十三 告不害",
	"paragraphs": "孟荀皆说性，善恶各师宗。告子言流水，持衡在执中。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其六十四 屈原",
	"paragraphs": "孤臣放逐地，香草美人情。王死终难悟，沈罗怨未明。",
	"id": "e87560e8-e82b-344f-8a00-424a960cb6ec"
}, {
	"author": "连横",
	"title": "咏史一百三十首 其六十五 聂政",
	"paragraphs": "匹夫负勇气，义侠报人仇。提剑冲阶上，呼声斩相头。",
	"id": "e87560e8-e82b-344f-8a00-424a960cb6ec"
}]