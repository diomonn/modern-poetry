[{
	"author": "沈轶刘",
	"title": "黄鹤引 俟郑散木",
	"paragraphs": "长安三载。约略江南几人在。偶来燕赵惊心，浮云沧海。西山可买。闲里光阴难再。管城春、且睹日下，银钩挥洒。温故愧知新，观过还成悔。断魂谁上金台，吾思臣隗。明时不待。看放千花奇采。酒怀无碍。斗小妇当年眉黛。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "祭天神 题缶庐石鼓，讯东迈",
	"paragraphs": "问故家乔木今何状。闲重检、玉轴空箱，惊燕自飘春障。霜毫露沈，滴碎光宣旧时样。风吹起、鱼跃鸢飞，长趁水流花放。破甲寅前梦，乱余记买溪藤赏。古稀谁话当年，留与黄鸡唱。剩江燹烧云，江潮新涨。鍊将诗史，劫外添彝鬯。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "爪茉莉 上甘岭",
	"paragraphs": "往事新罗，海鼙记泻堑。青山在，有横磨剑。英雄大胆，斗鸭绿江天雪暗。上甘岭、电裂云崩，楚三户，秦竟陷。连烽走燄。破贪狼，气能兼，嗟拜井、碧波难蘸。霖咀溺啖。更休问、唇焦舌绀。剩几人、好慰古魂无憾。剪龙蜃，诸怪潜。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "蝶恋花 题画",
	"paragraphs": "滴碎松澌云不动。半逗新寒，遮断天涯梦。落日平原秋草蕻。微霜初度江头泷。曲岸黄波凉似汞。谁剪淞绡，写取闲情送。野渡无人孤念纵。忽惊三两游鹅鬨。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "汨罗怨 忆南平旧游",
	"paragraphs": "沸潮催暝，危榜迷阳，孤剑乱离来止。轮蹄日夜，炮火东西，高屋建瓴余此。过龙津、谁问雷华，微闻客星遥指。篷背题诗，记满沙溪山市。长念双庵两寺。花底行春，几时能至。大岩缒坎，玉秤悬滩，短棹修筇曾试。最南天、云树荒唐，输与啼鸪犹肆。休忘却、香阁重临，正须多事。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "金缕曲 寿散木居士六十",
	"paragraphs": "铁也真年少。记芳春、松江射鸭，壮怀云表。呼酒南楼镫似雪，眼底蘧庐恨湫。但醉把、金尊狂倒。老子婆娑知许事，且毋言、食蛤应须饱。倾四座，气如豹。三长两短凭谁较。莽来程、支身万役，黄河青岛。日下风和新发兴，六十驱驰竞效。羡矍铄、斯翁奇矫。投入前行看战斗，照须眉、还汝婴儿貌。歌一阕，为君劳。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "粉蝶儿慢 蔡如川环游西南北，赋此壮行",
	"paragraphs": "蜀布搜賨，秦倍访华，跳出蚕丛天险。散关东去路，倚巴山雄剑。踏破中原千里来，历尽江淮河汉。老残游，贯朔南，看取湖云铺簟。未敛。齐州九点。谁遣蛮花，逗起长途悽感。武昌城外月，似眉痕初染。独过三湘知几重。梦断芳兰微飐，夜郎遥，甲秀迟登，半程犹欠。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "声声慢 吴经良惠冬菰",
	"paragraphs": "南云飞梦，北辙量邮，梅天欣下琼瑶。消息传菰，江头微雨潇潇。开缄冻馨初破，饷红丁、多仗山樵。凭寄远，带双溪斜月，分与寒庖。重念松瓯今日，正连香风信，蒸出杉膏。前度黄花，凝脂曾趁霜掊。归来剩香满袖，雪盈门、能润穷饕。雄剑在，盼轻舟时合，休误春朝。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "忆桃源慢 读吴锡麒词",
	"paragraphs": "呼酒光阴，惜春情绪，一例懵腾惯。江山如画，触处断魂无限。感旧伤心千古事，都付禅床茶盏。几生修与，红灯醉语，天涯老去犹闻雁。强登楼、碧云日暮，凄绝绿芜满眼。短篷长忆西湖，蟹初肥、故园归晚。风帘敲韵，奇兴朅来俱幻。吮蠹虫鱼花外髓，花外精神流盼。虞衡谁绘，寒烟万点。前身饱咽苏罗饭。待扬刀，屠龙妙手，珂雪瓣香许赞。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "湘灵鼓瑟 戊戌初度感事",
	"paragraphs": "新旧史。向眼底心头歘逝。奇药剩谁输一转，竟斥淮南犬雉。问爇尽红桑，群飞海水，适来何事。舞戚形夭，骂人膏魅，尽翻作通天乾矢。待重铭、劫后莼鲈，已觉江山如此。六十载。长遗金丹，有无数唐鸡竞舐。去日罡风嗟棹绝，断却神鳌左趾。悔误入桃源，胡麻冷了，几番尘世。兰泽行吟，荷锄生计，但消受露狂烟肆。看他年，皂帽东归，百岁河清能俟。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "潇湘雨 己亥春暮",
	"paragraphs": "阑干十二道，又牵起断愁千叠。化几处危弦，连朝泻做，怨花啼叶。偶入诸天窥玉帐，引罡风、浪搅还巢蝶。撄心读悔南华，绿章敢荐，通明云笈。情切。河山今昔梦，便偷眼、杨枝飞雪。渐玉树后庭，披香前殿，燕慵莺苶。荠麦青青遮密陇，剩短堤、芳草添骚屑。见江关怅绝兰成，暮年辞赋，哀丝摧裂。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "秋水 读湖海楼词",
	"paragraphs": "消尽半生湖海疹。酒悲起，红箫喷。奈茶花未髓，古烟谁爨，只剩与、苦捣珊瑚盈寸。爇锦菊、空余短烬。豪泻哀丝，凭铸就、竹山孤愤。心事旧家阑楯。老怀长绝，故园樱笋。恁庾郎萧瑟，鬓边词赋，尽孤负、席畔南朝金粉。但醉倒青楼休问。放却颠狂，还看取、梦里须眉齐奋。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "剪湘云 己亥初夏",
	"paragraphs": "冷鴂春烟，颓樱湔彩。正江上银鲥，破雨初卖。却讶连朝村水涨，池角菖蒲犹矮。渐吴天、梅子欲黄时，怀远人无赖。长恨耳辄生车，去程多悔。问老屋三间，书剑何在。饼薄茶香缸面滑，赢得痴儿奇骇。换西畴三尺褐宽夫，吾道吾能改。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "一萼红 菖兰",
	"paragraphs": "借云帆。载西欧奇卉，花镜倩谁芟。烟叶分蒲，露条抽蕙，水仙裁与青衫。记妆罢、红绒轻唾，洒芳尘、莲瓣转重三。点额宫黄，湔裙宫紫，蝶翅层衔。长想榛苓天外，恍蛾眉中酒，彼美朝酣。寂寂南华，蘧蘧北梦，漆园微旨同参。漫孤负、丁香年少，小绯衣，曾斗石家憨。待到春回空谷，还傍龙岩。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "长相思 石灵，雅安属有木怀，土名邦邦鱼，赭首背足白腹，与福建石灵同种，皆蛙宗也",
	"paragraphs": "窟水蒸脂，崭岩练月，曾震瀛客奇谈。■霜映褐，密赭飞斑。佳名谷冻谁占，捉酒溪南。共矛头笋熟，竹管菘甜。风味本怀兼。有西川仙品同龛。记零露篝镫，戴星分串，筠篮远趁朝暹。红姜调擘蒜，燎松毛、文火初■，绝忆黄尖。香粳烂、江湖意忺。待重来，官私莫问，安排小艇吴盐。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "甘州 方蚌、竹蛏",
	"paragraphs": "过梅花、卅里对连江。烹鲜诩奇双。讶云居奥窔，瑶房匼匝，形备长方。比似钿箱牙板，金鼓一时摐。东海夸名隽，不数吴艭。共记南街呼酒，正银镫如雪，斫脍当窗。看薄批霜楮，螺旋转冰幢。脆无边、哀梨初破，又肯输割炙夜登堂。繁筝罢，悄流涎处，处食谱谁商。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "小诺皋 病足久，报谢雄白慰问，时君有鸰原戚",
	"paragraphs": "叠使分梅，援琴存癣，中有扪天孤讼。■东苕百斛哀潮，难湔深恸。云外衡阳雁冻。敢斗平沙三弄。问当年，呼酒长街谁共。啖蔗何方，书空余痛。并人间、奇愁如水，熨作凄凉千种。夕露凝，悲风动。脚气媻姗，心精弃复，迟久形神交鬨。闲独倚、寒江注目，鸡虫腾踊。居处端宜拥肿。聊且纷吾从众。剪淞波、封与明堂清颂。我耻邯郸，卿非蚊蠓。继来今、南浦西畴，合谢毛锥抱瓮。但食菜，休题凤。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "怨朱弦 庚子春词",
	"paragraphs": "覆后军，沽上空巢。鸾跸仓皇，庙社荆篙。戊寅前事，伤心谁谱先朝。碧瞳居货，宏农拾宝，井中书化哀匏。又古槐转绿，变尽江山，送尽刘曹。才看明河洗象，还讶西天吐彗，重甲春交。瀛洲外、怪烽烧海，鬨起馋蛟。正东风破浪如潮。齐民有道，励产争劳。厚养农工，滋生盐铁，酣豢刍茭。全收竹木，广冶荃茅。早办十年奇计，好赢取、净扫欃枪，静饮弓弰。何用衙官周孔，何用舆儓输马，金券雄操。君须记，榛苓刈罢，四宇同包。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "泸江月 题顾明分水云丝图",
	"paragraphs": "过黄平泸水，蟠胸千鹤，湔梦千篁。路南拜石千林走，凭谁捣、月窟千霜。桂海奇文，摩围新志，铸丹曾采芝房。风帆无恙，墨妙托长康。又溪痕、绿透诗囊。年年餐玉髓，化瑶峰万朵，独迸云光。丈室空花，仙坛宝鼎，洞中香饭误刘郎。游踪诡、频经岭曲，诧遇非常。夜郎。邛笮难忘。霞丝亿兆，泫朝露清苍。九天残局投壶戏，银虬烂、密抖雄芒。左浸蠡波，长庚杯酒，到来尽变荒唐。江山百怪，役鬼有神方。陋相如、越巂冉駹。浮生三两屐，但掀翻金马，踏遍瞿塘。霞客重寻，钓鳌终返，问伊何日戒归装。劳凝待、巴蒙坐话，剪烛西窗。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "梅影 顾明养疴滇东，镌寄词印，赋答",
	"paragraphs": "浦云傞。带乌蒙曙色，烟树外，移情处，逗起春多。皱出桃花细浪，清明近、徐觉风和。念去后湖帆，妙传阿堵，愁中室女，亲伴维摩。走壁沧洲，凭拈取、天涯图本，羡行縢、鹤乡竹岫频过。真痴绝，借茶铛药臼，独遣蹉跎。消磨。经时病旅，剩笔砚丹青，难画修蛾。石勒燕然，铭劖剑阁。写尽西南神怪，却写哀荷。昔梦荒唐金马使，应诧当年老子竟婆娑。江东旧雨，几人还在，千尺淞波。离魂短、升庵未返，古滇谁志，曼生长客，绛绶遥驮。晦迹关河。赭衣幽恨，负胥靡、作意遍张罗。等绕关鸡竿，凌晨叫雾，把浅朱深白，一齐钤入黄紽。锦匣秘、秦文萦铁线，汉篆灿雕戈。大梁奇侠寻常事，直教捼损红螺。任酒边弹指，无心忏业，但楼头侧帽，饱食闻歌。断送流光君知否，碧川芳草归期误，槁发全斑可奈何。翘诵濂溪新谱，端须印满康窝。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "卓牌子慢 辛丑早春感事",
	"paragraphs": "轻阴劣鏖春，怀旧约、东风易爽。芳信暗怯，如尘岁月，惊飙疲蝶，小楼深巷。花幡急清明，莺啭罢、金鸡盼放。皂帽竟入江南，怕濡尾、羞比龙头，故人无状。厩中弃讲。任丑诋先生强项。盛时宽网。终不碍高掌。期话升平，韶光好、转足山车旷朗。长望。况短歌能唱。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "西江月慢 怅春词",
	"paragraphs": "春风浪宕闲皱起，绿波奇崛。垂柳散千条，冲烟双桨，镜天平熨。鬨媚阳、小草遮山，长堤过马。荡尘来歘。倩大痴写入江南，难写旧花月。记海国穷年曾去越。泛剑泽、溪光可割。一掌孤城龙夜啸，正沸青盘郁。又乱余、释辔东归，乡关催梦，数声啼鴂。甚独醉、狂燕猾莺偏斗谲。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "女冠子 鸡苁菌",
	"paragraphs": "报春花妥。碧鸡春影初破。焙茶新火。旅厨先试，玉瀣奇珍，灵芝仙朵。丹炉阳未锁。却抖剑尘，天末散星匀播。渐琼浆、蒸起金茎，瑶笋化来千个。巍楼望断滇池舸。正云腴浓隽，味胜麻菰颇。浙南江左，笑冻香寒俭，羞争山货。还须消茗沱。卤酒换归休晚，且凭吟和。怕荒伧蒙懂，杀将风景，渍成鸡唾。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "醉公子 玉箸鱼",
	"paragraphs": "春波谁吹湿。阴晴天气，始过惊蛰。杏子花开，未见河豚，石首才出。刚数日柳堤边，细罾穿浪，飞赭如核。讶黏逾麻豆，腴比锦香，盈指乍堪拾。南鲜记尝冰壶汁。恁独醉、文昌味应失。瘦教鮰怜，嫩许鲈知，难变柔质。寒尚瑟，指青帘，短筇沽酒，村市遥入。趁归棹、菘叶包来，饱餐共好秫。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "定风波 辛丑二月廿三日感事",
	"paragraphs": "往迹鸿泥，去后苦留影。燕语寂、昨夕清明，细雨酿愁，尽铸半生凄哽。好春阳、付与啼鸪，南风未竞。正九野，寒食无烟，消得江天几番暝。何幸。锢疾重牵，积晦三年，冱阴犹凝。听蚩蚩李郭，沿街唱打，是非谁管，过时光景。恁姗姗、放阙书迟，河清醉等。笑故园常熟归久，尚觉工诗病。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "辘轳金井 带鱼",
	"paragraphs": "大洋寒砭。九冬临、到汎海鲜争喊。嵊泗东西，亘闽潮连帆，霜高雾澹。看翻网锦鳞光闪。日下垂绅，鲛宫吐绶，星河宵飐。随波溜，尾群缀颔。任吴钩钓月，一竿奇掩。云里归舟，载龙骚千点。村醪正潋。趁江市、脍来茅店。透骨奇馨，银篦理出，丝丝燐燄。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "望海潮 鲥",
	"paragraphs": "梅潮京镇，薰风扬子，吴庖异味先登。田雪斗银，湖鲭较锡，奇鲜冠绝南烹。椎破玉壶冰。正江船五月，初上淮罾。细柳穿来，翠葱清醥带鳞蒸。泉唐俊品交称。有文鳊挂绿，霜蟹拖青。长想富春，烟帆雨里，千丝越网齐升。茅店酒三升。听鸣姜紫釜，一醉犹胜。梦断木天故事，分隽记谁曾。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "采桑子慢 蚕豆",
	"paragraphs": "疲莺倦蝶，蓦地送却江南。菜花妥、才烧园笋，未老春蚕。连陌茙酣。沸畴红紫赌朝暹。绿褠分匕，烟茎斗荻，累绣惊襜。长想野庖充隽，吴娘新卵堆盐。看消受、银粞摊处，香共齑添。风味谁兼。比豌能软比菰甜。午厨初饱，商量旧谱，韭俭应芟。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "碧牡丹慢 玫瑰芍药",
	"paragraphs": "鍊绛安魂，团丹宅梦，柔飔荡起霞叶。泼火缃桃，骨小耻通牒。谁怜磬薄围春，脂秾浮晕，朱钿匀贴。一点灵犀，肯浪随游蝶。扬州望里烟笼，人又来、芜城蹀躞。待说与前朝旧史，宫草满阶骚屑。洛阳芳侣，独困朝酣，却放天香染瑶褶。伤心翠袖未温，忍空箱久叠。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "内家娇 鹃红。杜鹃石叻红，嫁接本",
	"paragraphs": "洗髓炎溟，封烟上巳，朝采半消脂晕。桃涡褪后，眠损东风，媚颊添毫逾润。旧伴海棠渐老，新知将离休问。怕杜郎俊赏，重寻故事，仙姥犹靳。万恨。凭阑谁与论。谢豹怨红难认。化归魂无分。断肠苦雨江南，泪花盈寸。早被斜阳催起，一丝春绯偷酝。梦回处，绰约芳姿，枕痕侵晓微印。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "飞雪满群山 得陈大向手书，存问殷拳，感赋",
	"paragraphs": "江夕披风，天长听水，雪窗分剪淞蓝。煮书饥废，豢仙蝉老，梦中环变犹憨。敢随龙腹后，记曾共、行歌剑潭。劫消诸地，红羊暂洗，挥手古城南。归计左，春程迟载石，又龙华佳会，弥勒同龛。不才明弃，残年多病，故人费尽邮签。浦云青欲断，晓阴重、魂消未堪。封诗寄与，相思只尺烟际帆。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "青衫湿遍 哭顾明，并题其画莲法遗稿",
	"paragraphs": "东飞海水，无端远送，左浦轻车。去日南风正恶，布帆西、涛色添裾。勖加餐、怕啖武昌鱼。旋湘兰沅沚都寻遍，费云丝、万里偷摅。浪蹙惊夗恨急，江长赤鲤来徐。谁道碧鸡金马，升庵不返，竟老爰居。冻雪未烹普洱，痛山深、坐没寒樗。待商量、玉版画夫渠。剩遗编、一卷丹青谱。忍摩桫、月过桐虚。唤起胡王地下，清宵诉与欷歔。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "摸鱼儿 读吴迦陵摸鱼儿词，感赋",
	"paragraphs": "放淞江、素波千里，东流谁看潮晕。龙华桃烂无心采，赊酒肯浇孤愤。秋霰紧。斗别浦苍茫，眼底鱼龙蠢。残花坠粉。剩浪蝶捎凉，寒蝉曳暝，闲听赵家引。芳洲近。前度渔船未准。蟾痕依旧圆稳。春桑叶大春蚕饱，拚写晚春新本。休闷损。又荠麦青青，扫尽芜城恨。微阳过楯。待料理河山，清光畅好，鞭起草间隐。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "水天远 俟瞿禅居士",
	"paragraphs": "白溪绀雨，迸七尺珊瑚一朵。看独旆横虚，坚芒揭地，早岁占星浙左。风里爰居西飞急，问孰捩中流危柁。灿五色奇葩，笔端鍊出，十年兵火。谁和。有姮娥前夜，罗襟曾涴。待摽却残烟，惯撑百劫，撩眼空花逐堕。虫沸光宣，四朝末焰，漂霰春淞摧破。双泪经天，湖山好补岁寒课。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "登楼怨 癸卯夏感",
	"paragraphs": "夏虫争短烛，竞四天丸果，日扇新尖。隔叶螳来，片阴分与犹忺。饮冰有愿谁从谏，畏金丹、覆鼎偏甘。剩端严、雨里弥陀，怅绝同龛。恨添。今四部，负西飞青鸟，北铄红蚕。少女风微，扶摇九万空占。撄心马齿他年长，放贪虞、异势终兼。破群酣。霜后孤鸿，能战凉炎。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "东湖月 晓江风便图",
	"paragraphs": "背琳宫。罥霞天一色滚苍龙。挂遥青无际，玄阴铺晓，几点古湘峰。高处荒寒争独立，卷晨飙、倒压西风。合捣濠梁仙楮，晕碧狂舂。何来疏凿手，费汀烟十斛煮冥濛。借乌篷双柱，横波千里，楚雨饱帆冲。死尽聪明开浑沌，水云飞、百劫奇逢。叱起墨花满肘，乱插夫容。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "望海潮 题永嘉江心寺",
	"paragraphs": "中川烟媚，中洲星迸，排空二客奇才。双角斗螭，孤员戴鳖，何人半壁撑开。江上独登台。望灵湫爽气，白雁初回。丽水分青，乱鞭溪魄石门来。蓬山左股生煤。问神鳌钓却，琪树谁栽。东海浪高，南溟雾恶，英雄赫怒风雷。天地入螺杯。数眼前光景，芳草衔枚。叫起龙宫大鬼，一举殪鬿堆。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "东风慢 八骏新图",
	"paragraphs": "路竹歌黄，云沙蹑白，去程犹记三万。重来奠话瑶池月，惟剩道旁屠贩。龙可豢。问燕台梦里，千金骏骨，异时谁玩。仗列驺空，饮中仙幻。不管年头烂。依然笔扫骅骝起，羞对故槽刍饭。休恋栈。忍追寻，甲午光阴，又是岁朝多难。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "洞仙歌 观陆德扬奕",
	"paragraphs": "云间二陆，判北来余派。马首江东又更代。自朱明一去，白道南迁，人换世、青史寥寥兴废。湖天垂钓手，烹茗敲棋，闲话梨园旧声价。听曲最无前，狂掷缠头，教看尽西风残霸。剩域外山川待追寻，定九万抟风，扶摇飞快。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "水天远 江阴顾山山茶",
	"paragraphs": "笔花开处，正百折江潮初敛。荡一树秾华，千山夕照，小朵滇朱恰染。莫问何人当年植，任旧史南闲捡。漫与比倾城，海樱较散，木棉羞淡。谁念。过观音别院。红羊飞燄。叹往迹都芟。胜游踯躅，曾几番风妆点。前度徐郎，重来低首，消受阑干凄黯。待写夫容，隔花吹堕古香梵。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "一剪梅 丙丁纪事",
	"paragraphs": "入眼乾坤换旧妆。天自苍苍。云自荒荒。江山如此殢人芳。日去堂堂。月去茫茫。长惜华年惯履霜。初地光光。穷海汤汤。攻心才得伐肌方。风正琅琅。钟正喤喤。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "钗头凤 壬子书事",
	"paragraphs": "东风扫。西风倒。早春芳信咸阳道。西施舌。东施骨。座莲翻处。掌中无物。咄。咄。咄。黄池会。鸿沟酹。合纵才罢连横瘵。操波厥。穷棉越。一天龙蜃。满江鲈鳜。捽。捽。捽。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "烛影摇红",
	"paragraphs": "蓬海成烟，望空远汉无精卫。独纶谁钓古鳌翻，偷惜鲸波脆。强坐微闻鹤唳，荡虚尘、青梅绕砌。锦帆何处，逝水东流，禅临初地。深院云凉，露花淡泫销魂契。山桃红褪柳阴浓，长负桑麻计。梦里珊瑚似荠。恨仙槎、风尖未济。倚楼人在，对影心盲，飞鸿天际。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "摸鱼儿 浪花庵主得明纸，友人为仿石涛",
	"paragraphs": "是何年，奉天宫印，添成湖夏新本。摩桫二尺桑皮笋，零落前朝残粉。春未准。望隔水孤帆，才遣南风引。蓬莱到稳。剩去后山河，高青大紫，云物与谁认。东流近。长念金瓯破损。重洋依旧龙蜃。明笺法古追明胤。此意惟君能讯。秋乍紧。又十载花光，黄纸销鱼晕。峰痕半褪。待叫起松蚪，临江泻酒，独作殷雷喷。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "五采结同心 招同人承园修禊",
	"paragraphs": "清溪一角，来着五人，消受好春采眨。惜取斜阳意，记前度、月榭云廊曾踏。眼中我是当年客，剩老树残花环匝。闲寻遍、乱樱何处，百本猩红谁掐。沧桑两番兵甲。祗望尘避道，半壶嫌狭。待把阑干拍，回头看、扑面怪松如塔。竹林昨日风流尽，恁入世山王恬法。照须眉、寸心千里，池水惟堪盟鸭。",
	"id": "66739943-9a04-347b-b7fd-041757a326bc"
}, {
	"author": "沈轶刘",
	"title": "芳草 兰蜜。外弟蔡致源善艺兰花，晨掸心露一滴，甘凉馨绝，谥曰兰蜜",
	"paragraphs": "隐斜棂，琼箫吹瘦，轻寒勒住湘尖。故园莺又老，茂林人去，谷雨廉纤。好风初破暝，放微熹、一缕穿帘。喜旧约重寻，拄杖独倚春铦。香添。云疏月浅，残星曙，蜜露偷沾。醍醐非灌顶，悄愔愔地，芳意都甜。今年花信晚，豫园稀、仙谱谁签。待翠蛤、双池洗取，玉髓龙岩。",
	"id": "66739943-9a04-347b-b7fd-041757a326bc"
}, {
	"author": "张克家",
	"title": "桂殿秋",
	"paragraphs": "磨一剑，挂中庭。头颅几许饮寒星。未谙黄雀螳螂喻，只有鹓雏腐鼠惊。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "捣练子",
	"paragraphs": "情密密，意双双。小鹿心头不住撞。欲解罗襟清睡稳，狸奴瓦上使人?。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "江南春",
	"paragraphs": "衣窄窄，髻松松。双轮驰若骛，四盏烛犹龙。如何觌面匆忙去，催场今交十一钟。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "法驾导引",
	"paragraphs": "佳期误，佳期误，好事盼和谐。花影一帘人不至，杏楼妆罢卸钿钗。鬼卦凤头鞋。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "一夜落",
	"paragraphs": "夜雨骤。檐前溜。薄寒衾枕风吹透。挑镫那复眠，坐听眉频皱。眉频皱。正是愁时候。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "忆王孙",
	"paragraphs": "十三楼畔捉迷藏。默记阑干第五行。雪白罗衫是粉郎。笑郎当。郎吃新茶送夕阳。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "如梦令",
	"paragraphs": "袅袅上山僧磬。曲曲下山松径。迢递数归程，几日侬家千乘。蹭蹬。蹭蹬。消受满林清听。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "天仙子",
	"paragraphs": "熠耀容光生鬒发。玉肤辉映船头月。估帆昨夜去浮梁，轻言别情断绝。荻叶荻花秋雁咽。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "思帝乡",
	"paragraphs": "一纸书、秋风鸿雁。扶侬到、江洲沙畔。甚工夫记得，昨宵梦见。渺愁予、将欲从头说，总模黏。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "连理枝",
	"paragraphs": "磔磔髯如汇。闪闪睛含碧。短服劲装，钩辀格桀，鲸呿鳌掷。那有温柔意。倚阑才见，红裙匿迹。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "水晶帘",
	"paragraphs": "碧天如幕月初三。也纤纤。也弯弯。画屏深处，女伴斗眉尖。屈指到团圞。十五重见，一镜开奁。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江怨",
	"paragraphs": "清江水。跨上金鳞赤色鲤。一霎行千里。小楼深处雕阑里。嗔和喜。好梦不归来，甘为多情死。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "长相思",
	"paragraphs": "花白头。鸟白头。花鸟争妍未是秋。如何看镜羞。今一邱。古一邱。绿鬓苍颜总似沤。到时休便休。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "一痕沙",
	"paragraphs": "锦簇花团轻幰。双马如飞莎阪。坠珥不须停。玉珑玲。前日学堂见惯。今日教堂觌面。金戒半消磨。奈卿何。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "减字木兰花",
	"paragraphs": "远山如画。送眼一泓秋水卖。十四年华。妒煞昭阳姊妹花。背人弹泪。堕落红尘无意思。暗解罗裙。缚作风帆上白云。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "好事近",
	"paragraphs": "好事隔红绳，流水一湾清浅。西风不知侬意，送檀郎帆转。从教芳讯阻，三年情思难消遣。欲寄一封书去，又瞢腾心懒。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "秦楼月",
	"paragraphs": "腰肢亸。恹恹一病新来可。新来可。楼头柳色，远烟横锁。皈依净土跏趺坐。欲除烦恼须无我。须无我。慈航宝筏，临流回柁。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "阮郎归 窗前海棠谢，填此慰之",
	"paragraphs": "昨宵风雨战墙西。海棠花乱飞。晓窗慵起柳烟迷。玉容春化泥。怜寂寞，怅分离。封姨佯不知。返魂更上最高枝。青青结子时。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "三字令",
	"paragraphs": "新月白，晚霞朱。上镫初。湘帘下，桃笙铺。烬烟霏，香细细，透窗疏。红印脸，粉凝肤。梦魂苏。驱蚊拂。枕函隅。眼微惺，眉欲语，有情无。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "人月圆",
	"paragraphs": "儿书不用交流电，无线亦虚玄。离魂倩女，寻寻觅觅，飞落郎边。多应有梦，梦中见了，人月同圆。老鸦偏噪，肠回九转，梦里云山。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "摊破浣溪沙",
	"paragraphs": "蒻叶阴阴绿满?。晚凉风细送通街。丫髻雏鬟先失笑，卖花来。绿衬牡丹怜玉影，黄搀薝葡落香埃。一半瓶中一半剪，上金钗。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "贺圣朝",
	"paragraphs": "豆棚缺处，团焦独绿。茸茸眠鹿。石桥横路，二分杨柳，三分修竹。春来春去无荣辱。点对麻姑箓。芒鞋棕笠，楚风吴雨。才归天目。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "朝中措 其一",
	"paragraphs": "斧声烛影镇摇红。艺祖禅文宗。看取蟂雄末路，能消几个春冬。莺莺燕燕，朝朝暮暮，剧散场空。赢得齐桓内嬖，须防出户尸虫。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "朝中措 其二",
	"paragraphs": "那堪拍膝叹蹉跎。粲粲鬓毛皤。大长蛮夷赵尉，饶他岁月如梭。锯人夹板，请君入瓮，老子婆娑。充户常流碧血，何知柱国阎罗。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "阳台梦 其一 鱼囊牡丹",
	"paragraphs": "钓鳌人去竿儿在。雨淋日炙经千载。余鯹化尽发幽香，又高低蓓蕾。汉皋排一一，将解罗襦有待。游蜂閒蝶总相知，怕恨天情海。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "阳台梦 其二 磬口蜡梅",
	"paragraphs": "传闻梅尉神仙去。药档茶鼎迷烟雾。却留金磬在枝头，放教凡眼觑。无声圆个个，为厌人閒聒絮。有时风送好香来，是木犀禅欤。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "惜分飞",
	"paragraphs": "布帐纸屏清夜冷。居士枯禅入定。莫梦安槐境。更无福分鸳鸯并。叹此日、根因未净。尚有诗愁酒病。婢作夫人请，且姑待他年高兴。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江东",
	"paragraphs": "不著青衣著青履，更著个、鹦哥觜。冲泥踏月谢桥几。再不似、金莲矣。香风一阵诸姑姊。相调笑、黄尘里。新裁鞊?薄于纸。■■骄罗绮。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "南柯子 其一",
	"paragraphs": "寂寂槐花径，喃喃贝叶经。连朝不见许飞琼。恰好小楼明月正吹笙。雁阵横银汉，鸾骖下玉京。一声嘹亮一声情。飞出禅关绵邈动心旌。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "南柯子 其二",
	"paragraphs": "李峤真才子，新翻水调歌。诸郎扈跸入烟萝。懊恼催花羯鼓变鸣鼍。断栈愁云隔，蚕丛泪雨多。雪衣明惠念弥陀。吉了不知南内是南柯。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "醉红妆",
	"paragraphs": "秋江漠漠影横飞。饱菰浦，早雁归。相呼休近钓鱼矶。人心险，敢忘机。横塘旧迹认春泥。衡阳路，数行期。更有燕山书欲寄，勤护惜，莫乖违。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "浪淘沙 唐花牡丹",
	"paragraphs": "旧是洛阳花。移种官衙。先开毕竟让京华。应记沈香亭畔路，艳羡宫娃。春事尚迟些。火里生涯。青莲一样长萌芽。好过嫩寒时候也，还要笼纱。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "虞美人",
	"paragraphs": "边风吹入龟兹乐。散序人閒落。却劳法善破天荒。幻出彩云舒卷到遐方。甘凉未醒游仙梦。只是新声重。李摹墙外记分明。可似苍黄蜀道雨淋铃。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "一剪梅",
	"paragraphs": "勺药花开尺许围。到眼芳菲。谢客柴扉。抽簪细数蕊纷披。生小蜂儿。飞上人衣。折取和烟带雨归。烟也霏霏。雨也丝丝。多娇潋滟泪犹垂。才说杨妃。又似梅妃。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "蝶恋花 玉簪",
	"paragraphs": "玉女洗头盆既倒。剩粉零脂，觅去声香杳。老树啼鸦人起早。遗簪却在墙根掉。看去群夸颜色好。入手芬芳，欲寄无青鸟。留伴五更清梦稳，屏风不羡梅花绕。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "醉春风",
	"paragraphs": "开罢荼蘼候。无计消永昼。双双条脱不从前，瘦瘦瘦。压骨成劳，低回玉腕，那能将就。閒却搊筝手。懒解连环扣。熏炉揭起试添香，透透透。一缕青烟，随风荡漾，绕人衫袖。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "青玉案 纪事",
	"paragraphs": "不知春向何处去。只把祁寒留住。熟食清明都过了，轻裘料峭，欲晴还雨。翻覆天无主。客来说过杨村路。滕六施威布雷鼓。又霰颗前驱负弩。柔荑新箨，顿逢伊怒。那管农夫苦。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "离亭燕 桂",
	"paragraphs": "向住广寒宫殿，舂药不闻声乱。照影落、阎浮世界，被一夕、风吹断。金粟证前因，畅饮过流霞饯。最是夜深寒浅。恰好月明香远。客去酒阑容款步，薄醉微醒参半。莫忘小山丛，招隐何曾心懒。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "内家娇",
	"paragraphs": "残霞收拾了，倡家笛，吹出按牙檀，记晴放夕曛。楸枰含润，水滑新浴，枕簟无尘。曚胧是暮鸦，乌帽影、香麝璧人魂。素手携来，才过响屧，双肩偎并，小立前轩。下阶罗袜，刬衣如叶，最好浅淡无痕。说甚舞深衫重，歌罢声吞。任枇杷别巷，秋千閒院，我侬厮守，得意忘言。翻笑隔河牛女，都欠温存。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "满江红 其一 寿卞九丈七十",
	"paragraphs": "玉露金风，恁飒飒、秋光潜递。看罨画、楼台深处，月华如水。檀板红牙新子弟，香车宝马争游戏。又咿哑、似箭走摩拖，鸣珂里。盏斝设，酒且旨。兰桂秀，花并美。傲西川程卓，商山公季。玳瑁筵辉镫雁足，珍珠帘上钩鹦觜。问年来、孰与捧霞觞，钟离氏。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "满江红 其二",
	"paragraphs": "一水衣襟，看莽莽、分疆蛮触。问孰是、与人无竞，自求多福。眼底红羊经浩劫，天边白鹤难拘束。到而今、七十两齐眉，浮生足。画阁敞，琼筵簇。华烛烧，芳尘蹴。正菊前莲后，快弹丝竹。绕膝儿孙森玉树，登堂戚里倾醽醁。倩丹青、写出小香山，银屏幅。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "玉漏迟 题吴梅村集",
	"paragraphs": "词人高北宋。开篇想见，科名巍重。年少多才，给予翰林清俸。除却閒愁中酒，便谱出、风流情种。谁与共。花街十二，青骢飞鞚。汹汹转烛南朝，被胡骑纵横，酒醒春梦。选调徵歌，强半是江山恸。莫怪伊凉绝响，但一片、寒潮声送。风雅颂。变体不能欺哄。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "满庭芳",
	"paragraphs": "西下斜阳，晚来风弱，霞采散尽红绡。青楼夹路，飞燕逗纤腰。两扇蜃窗开了，经行处、掷果相招。个侬是，徐公城北，先尽邓通邀。金貂。呼换酒，珠围翠绕，玉凤金翘。任凉州按笛，邗上吹箫。感起十年旧恨，兴亡事、浊酒频浇。江南道，龟年太白，一样叹无憀。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "水调歌头 白发",
	"paragraphs": "白发几时有，揽镜得新霜。问平生甚勋业，堪与尔相当。我欲尽情烧薙，偏又争先恐后，种种比心长。护惜因无奈，犹较不毛臧。改朱颜，彫绿鬓，总寻常。不应老丑，忽见顶上放毫光。人有看朱成碧，理有疑玄为白，此事古难详。但共鬓眉在，何用辨青苍。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "声声慢 剪秋罗",
	"paragraphs": "夫容开罢，无力秋风，又剪叶叶罗衣。寄语天孙，费将几日鸳机。移来时值三月，快并刀、曾傍春晖。春去也，一年两度，绿瘦红肥。不较五铢轻重，拚七襄组织，带锁金围。浅色宫妆，旖旎堪补裙袆。邻家乞巧女伴，共游蜂、联袂纷飞。抽一支，玉簪儿、软款竹扉。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "新雁过妆楼",
	"paragraphs": "对酒当歌。壮夫志、何妨托与春婆。昨非今是，争似不二维摩。树外王郎酬谢傅，市头列子遇韩娥。叹尊前、人皆老大，一笑颜酡。曩时潞河买棹，看锦鳞泼剌，钓叟篷矬。起来吟月，东北白练横波。凉宵露珠的历，漫量去、鲛宫泪多。青衫在，有香痕尘渍，都无奈何。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "解语花 其一 题罗两峰鬼趣图",
	"paragraphs": "倾盆雨倒，萧瑟飙寒，正客窗人兀。一檠明灭。才开卷、忽现神荼郁垒。冠裳安贴，亦似解、秋坟啸月。归去来，纸醉金迷，早赋无家别。几见防风步阔。便屈伸千丈，随意飘瞥。长头巨眼相逢处，亦作狂花惊叶。鬅鬙短发。怎辨鼻颧凹凸，更髑髅、歌舞山林，禹鼎饶饕餮。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "解语花 其二",
	"paragraphs": "披萝带荔，若有人兮，早被三闾辨。两峰怪眼。穷神相、又作冥游漫汗。迷离恍恍，梦呓把、僬侥压扁。偌大头，行步蹒跚，蒲伏因吁喘。也爱小童婉娈。仗一竿修竹，据地牵犬。短奴撑伞高官罢，尚怕雨淋风刬。无言淟涊。惜末并啾啾译转，鬼董狐、深夜钩皴，壁上山魈看。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "意难忘 题水西庄图",
	"paragraphs": "销夏扁舟。爱水西驻泊，选胜探幽。炊烟低不见，钩月淡初浮。谈往事，数帆楼。身外认轻沤。摩顶悟，三生石上，曾作句留。何人吮笔冥搜。似导江界画，石谷绸缪。看枫空有恨，拾芥总添愁。叹措大，愿难酬。更买个林邱。莫谩使、南阳佳话，独擅千秋。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "百字令",
	"paragraphs": "故人招饮趁斜阳，恰到童时书屋。满院槐阴摇细碎，但少寒鸦飞逐。雪夜评诗，风檐赌句，梦觉黄粱熟。同群何在，最难寻旧蕉鹿。偻指四十年来，英华顿歇，只为将军腹。写韵佣书成甚事，羌值龙蛇行陆。舌底吞刀，脑中藏剑，侠气谁能复。一杯沈醉，击残高渐离筑。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "永遇乐 过太平湖醇邸",
	"paragraphs": "一带红墙，数声啼鸟，楼阁回互。记得贤王，金封玉閟，往日经宸御。门开车骤，紫衣赤棒，不是大官家数。好时光，瞒人几易，雪鸿已无寻处。榆钱满地，杨花糁径，我至逢春暮。无药阶翻，有池泉竭，都为公民住。呼童汎扫，支床设几，只见旧时庭树。想佛法，飙轮刹那，那堪话絮。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "踏莎行",
	"paragraphs": "载饼高阳，炙肝章武。游春早被春皇怒。豪华几日已堪怜，杜鹃啼血风兼雨。万点青燐，一抔黄土。才拚得霸才无主。悲歌慷慨属幽燕，莫教后橹催前橹。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "燕归梁",
	"paragraphs": "纪月编年甲子编。运会贞元。却愁鸡肋保尊拳。浪花滚，过惊湍。冰山一旦和云倒，群鸦涣，散如烟。钱神不驻大罗天。潜水底，贾胡船。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "清平乐",
	"paragraphs": "打开青瓮。五石瓢来送。不读刘伶酒德颂。为洗心头沈痛。苍红芋大专车。娇黄枣大如瓜。醉饱西窗酣睡，双成向我{宀亚}?。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "减兰",
	"paragraphs": "翠华戾止。白羽珍禽充内史。命坐薇垣。霞帔云冠侍至尊。春回寒尽。开口常逢含笑冁。纫佩无忧。况复宜男夙愿酬。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "鹧鸪天 海棠",
	"paragraphs": "浅碧楼阑茜影窗。窅深院落女儿棠。沈沈宿醉呈娇靥，脉脉含羞腻粉光。云淡白，月昏黄。阴晴天气最难量。频添安息通芳讯，心字香浮亚字墙。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "玉楼春",
	"paragraphs": "绿阴如幕垂杨覆。破葛头巾新漉酒。裴回终日不闻香，空使承蜩腰折柳。主人大笑吾何有。伸出拿云擎日手。藤萝一架羃台池，水上花閒金玉镂。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "生查子",
	"paragraphs": "彼美清且扬，眉语来相就。今夜好风光，凉在三更后。橄榄圆不圆，两处尖儿瘦。隔水望香莲，何日能成偶。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "丑奴儿",
	"paragraphs": "悤悤记得烧镫了，才过元宵。又值花朝。寂寞山城一蝶遥。今年如此春寒重，帕首围貂。袖手裘羔。抵住风威有酒瓢。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "凤凰台上忆吹箫",
	"paragraphs": "倒挂收香，绿毛么凤，为他个个安巢。谢海红生小，少妇梁侨。粉壁半天月上，听别院、箫管敖曹。浔阳调，陡来心上，又逐眉梢。呶呶今番误也，奈冷落鸳衾，孤负春宵。趁文君新寡，司马琴挑。回首梳翎刷羽，千万里、一瞥云霄。鸿泥印，翻新花样，也则魂销。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "金缕曲 挽乔年嫂刘淑人",
	"paragraphs": "稽首慈云下。去来今生，都了彻、者番潇洒。劳顿文殊常视疾，方信皮囊是假。尽听得、盲词閒话。一点灵台莹十界，见阳乌、西下如驰马。姑放稳，画裙衩。魂兮切勿寻庐舍。有空中、天龙八部，绣軿迎迓。四相胥捐无个事，付与羚羊角挂。更莫论、儿孙婚嫁。回忆蒲团修净业，怕泉明、醉死莲花社。香火愿，泪盈把。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "贺圣朝",
	"paragraphs": "乌飞兔走更芳序。放韶光轻去。蓬莱阆苑衲衣便，初不知寒暑。花开花谢，曾经细注。合尧阶蓂数。重重叠叠十三回，闰月今年过。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "醉花阴 枸杞",
	"paragraphs": "薄采蘅芜香满袖。梦忆甘州旧。病可下层楼，佳节重阳，人与风俱瘦。角镫初上光疏透。閒点金筌读。玉树后庭花，抛撇商家，记曲拈红豆。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "鹊桥仙 指甲花",
	"paragraphs": "铅黄点额，珠钿傅靥，见惯司空一笑。涂涂指甲未乾时，莫谩使、何郎知道。横云却月，洗妆台畔，眉样新翻维肖。晓来狼藉在阶除，应俏骂、无情风暴。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "卜算子 紫薇",
	"paragraphs": "联步探花郎，衮衮登台省。散直优游左掖中，偎月痕菭影。敕旨赐绯衣，拜舞天王圣。独少山呼万岁声，鸟语偏相庆。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "诉衷情 江西蜡",
	"paragraphs": "山村过夏靓新妆。兰佩杂蓉裳。寸心别有幽恨，落拓不见春光。兴废事，几沧桑。意难降。剧怜楚舞，消瘦虞兮，影飐西江。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "忆江南 剪秋罗",
	"paragraphs": "黄叶下，有客试轻纨。映月三更疑濯锦，裁云一段好装绵。不费水衡钱。帘半卷，懒妇起惊看。熨贴已无针线迹，参差犹见剪刀便。还较嫁衣鲜。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "减字木兰花 青荷莲",
	"paragraphs": "岐王长见。竹里纳凉离水殿。廿八丝牵。海外乘来太乙船。慵妆微醉。粉颈低垂贪午睡。错认萱花。占断秋光处士家。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "南歌子 秋海棠",
	"paragraphs": "绿蜡衣裳冷，红丝梦想劳。女墙阴下女桑交。经惯凄风苦雨畏阳骄。归雁亭亭影，惊鸿袅袅腰。美人香草倩谁描。浊酒不辞痛饮读离骚。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "桃源忆故人 绣毬",
	"paragraphs": "须弥芥子难分剖。大好江山如绣。多少周阹方罫，谁识全毬纽。胸前卐字先编就。知把玄关参透。南北冰洋跬步，卅六天开又。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "水调歌头",
	"paragraphs": "绮语不能除，忏悔亦云痴。多愁多病心绪，写照向乌丝。岂必铜琵铁板，岂必色飞魂绝，妙处贵知希。风趣扶云上，一卷衍波词。奈何天，掁触地，殢人时。干卿底事，月圆月缺总情移。十二时中生活，驱使龙宾鼠仆，件件镇相随。夙好谁能恝，今古较修眉。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "过秦楼 苦蚊",
	"paragraphs": "啑血怜卿，露筋怜我，彻夜梦魂颠倒。闻声已近，嘘气偏遥，待觅去么么狡。罗扇下，渐曚胧，抵隙投瑕，百般滋扰。起来空鼓掌，怎能批杀，雪余薅恼。一任是、屈戍镕金，流苏缀玉，莫绾游行斑豹。臣饥欲死，割肉从廉，似可让侏儒饱。叵耐贪残，为伊不住爬搔。麻姑鸟爪，盼明河案户，阵阵霜风迅埽。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "河传 其一",
	"paragraphs": "花亸。人惰。睡乌尨。不耐花街日长。连朝盼玉如玉浆。刚刚。远峰明夕阳。与我共兹蕉萃思。浑难说。树亦凝青睇。记书墙。插新秧。浪浪。解衣挥汗忙。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "河传 其二",
	"paragraphs": "宵静。人定。步中庭。倾耳银河有声。泬寥万里凄且清。泠泠。裌罗衣袂轻。除却姮娥谁共语。天难曙。露脚迷寒兔。野鸡鸣。鼓六更。棱棱。启明遥一星。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "沁园春",
	"paragraphs": "大海汪洋，后顾茫茫，四面飓风。正天昏月黑，遭逢鱼母，涛飞雨急，迫促螭宫。焦急篙师，呼号舟子，著甚支吾此日穷。相看罢，念载胥及溺，涕泪沾胸。关弓射杀虬龙。气象于今应不同。怎眠桅失燕，断篷飘蝶，长年交鬨，握槊称雄。蛾焰钗分，蛛丝手擘，便道人閒千劫空。君休矣，想殷周鉴远，何去何从。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "金人捧露盘 抹丽",
	"paragraphs": "既宜晴，亦宜雨，更宜风。最相宜、初月溶溶。柔枝卧晚，送香和冷入帘栊。却疑花底暗窥醉，浅笑春容。检诗牌，叠棋子，閒中事，乐无穷。但愔愔、不响喉咙。歌衫舞扇，似嫌尘世尽粗工。问卿家料在天上，可否携从。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其一 客有询南市者，填此答之",
	"paragraphs": "南市好，瓦屋若云屯。小筑香巢招乳燕，深藏窟室驻孤鸾。翠柏竹林村。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其二",
	"paragraphs": "南市好，高馆泛茶柯。似水输他弦索妙，悬河柰彼鼓簧何。惭愧敬新磨。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其三",
	"paragraphs": "南市好，电影最堪娱。漆室何妨句绣舄，女墙不碍解罗襦。颜赭撤围初。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其四",
	"paragraphs": "南市好，露水正凄迷。道是鸳鸯能野宿，放将鹁鸽共幽栖。明日各东西。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其五",
	"paragraphs": "南市好，婉娈本疑年。韩掾偷香工内媚，弥瑕断袖使人怜。太息数圆钱。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其六",
	"paragraphs": "南市好，六博有同袍。韦后点筹人倚玉，昌黎争道客横刀。一掷万钱豪。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其七",
	"paragraphs": "南市好，番菜不知名。揉纸一围抠肉酱，磨?半盌瀹鱼生。鯹臭马头争。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其八",
	"paragraphs": "南市好，游戏看双髽。折苇一茎黏蛱蝶，削签三寸射虾蟆。留意水行蛇。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其九",
	"paragraphs": "南市好，剧场且裴回。不翼青蚨飞且去，于囊白袷探将来。转眼念成灰。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "望江南 其十",
	"paragraphs": "南市好，新戏切模新。都说梅妆颜色姣，亦夸谭派调门真。还是老乡亲。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "摊破浣溪纱 浴",
	"paragraphs": "滑腻微闻濯水声。屏山羃䍥欲无镫。六幅湘裙椸上影，印池青。爱好一痕眉月鉴，畏人四照眼波横。削掠鬓云慵不起，拭吴绫。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "偷声木兰花",
	"paragraphs": "黄姑剪断零濛雨。碾破罗云新月吐。屈律回廊。难得今宵是乍凉。隔墙花影人如玉。落尽镫毬红踯躅。一觉更谯。几处相思几处箫。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "多丽",
	"paragraphs": "问前身，业缘曾造何因。恁胡涂、随风坠落，轻尝弱草栖尘。怅前途、铜驼泣汉，追故主、禾黍思邠。赋就牢骚，生来婞直，感时伤遇不由人。便强作、脂韦滑笏，啼笑总非真。终留得、几番侘傺，两字嶙峋。更难堪、连朝止酒，清秋一病经旬。药炉温、疏烟避鹤，蒲扇静、凉籁驱蚊。击节高阁，解衣起舞，狂花败叶莫须嗔。惜少却、嵇康咸籍，把臂入山林。无聊赖，旧愁新恨，绕梦纷纭。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "如梦令 其一 和漱玉词",
	"paragraphs": "逐逐归鸦将暮。携手苏堤一路。桃叶不将迎，行到晚烟疏处。呼渡。呼渡。振起半林栖鹭。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "如梦令 其二",
	"paragraphs": "墙外钿车声骤。侬若归时被酒。六扇茜纱窗，窥见容颜依旧。知否。知否。坐到一镫寒瘦。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "木兰花慢 朱鱼",
	"paragraphs": "杖藜花下步，听匝匼，水中声。正溽暑初收，新凉乍到，流火三庚。凭阑一泓洗眼，见朱鱼、唯唯出茭菱。大有濠梁意兴，点头庄叟持平。研脂涂抹烂银。莹十二，墨痕黥。忆茧纸、朝阳飞潜变化，小试鲲鹏。衣被已无宏愿，但风流、文采耀人睛。艳羡临渊徙倚，不同鲂婢思烹。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "霜天晓角",
	"paragraphs": "鹊桥唤渡。泪洒纤云缕。一桁丝瓜扁豆，飘几点、落花雨。饭颗软如芋。菜根清带露。留我水香山绿，且话到、月明去。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "平韵满江红 题李贞女事略",
	"paragraphs": "弱质盈盈，正十五、年华始孩。甚前约、守贞不字，息壤关怀。风木每增人子痛，盂兰羌助女郎哀。尽瞻依、膝下咏南陔。学老莱。赌诗谜，姑姊来。校文艺，弟侄偕。畅一家欢聚，吾生有涯。天外孤鸿何弋篡，林閒媒鸩漫疑猜。费踌躇、小照要安排。黄土埋。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "摸鱼儿",
	"paragraphs": "恁修来、一团欢喜，了缘朝暮朝暮。閒关车去南塘下，碾碎旅怀羁绪。宵暗度。畴信道、禅心已作沾泥絮。野田草露。镇坌息奔驰，马蹄人迹，那若共春驻。重门闭，玉臂交加锁住。秋衾犹觉寒妒。惊回短梦檀郎诉，户外履声何故。君莫怒。君亦是、东眠西宿精纨绔。深闺最苦。待守到更阑，扶将不定，早向醉乡赴。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "祝英台近 其一",
	"paragraphs": "爇檀沈，薰艾纳。那管喷香鸭。指撮璚苏，顿使老蜰嗒。夤缘才到床边，屠门一过，便听取、春葱来掐。久相狎。满拟大腹蹒跚，归时血犹喋。醉倒山公，皮骨告消乏。愿为广此奇方，脂膏民命，普天下、贪饕无法。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "祝英台近 其二",
	"paragraphs": "鹤筋长，鱼骨细。臭味杂兰桂。三两枝头，豹脚解回避。容余一梦华胥，都成昨日，应比似、鹧鸪班矣。锁窗閟。独自忙下帘衣，深防半丝泄。鼻观商量，先怯不平气。夜凉饱饭香厨，氤氲使者，领略得、阿难禅癖。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "水龙吟 留声机",
	"paragraphs": "一盘圆走乌珠，便摹出、可人情韵。箜篌钲鼓，筝琶色拍，歌声远近。江上峰青，湘灵不见，为传幽恨。正洋洋盈耳，鹅鴐忽叫，忙扶起，斜行璺。磨蝎命宫休问。向筵前、每央红粉。扬州小调，邯郸小曲，转喉犹吝。手握枢机，眼明炉锤，傲他香吻。绕梁能几日，真听遍、廿四番花信。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "台城路 电镫",
	"paragraphs": "频邀月入华堂里，不分晴暝弦望。夕照笼烟，暮霞余绮，一颗掌珠擎上。是光明藏。任两箭风梭，更教神王。透彻中边，金丝卷虿早荷样。长绳系来碡碌，推移劳翠袖，莫愁偏向。落蕊敲棋，爆花卜信，畴昔事成虚诳。助余惆怅。似懒妇膏油，摴蒲弥亮。少逊空王，十方无色相。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "柳色黄 风扇",
	"paragraphs": "火伞高张，少女潜踪，小阁人闷。乍添一缕秋飔，疑是晚凉来趁。轻罗叠雪，珊珊玉骨冰肌，已无汗液融香粉。移坐向檀栾，情话容相近。休轫。雷车激荡，蚁磨盘旋，不差分寸。大转轮王，恰好解吾民愠。今番快也，莫管竹悴荷憔，瓮头春且开佳酝。只苦醉乡中，老眼生花晕。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "笛家 喜晤金十张向辰归自汉口",
	"paragraphs": "花发西楼，月寒东井，白莲镫底，解鞍人在中秋又。墨淋匀染，汉上题襟，梦尘乍落，津门呼酒。北地燕支，南朝金粉，是处随缘有。叹劳生，抚华发，扰攘一番别久。忆否。睽离百二，桐阴镂翠，午睡方长，麦浪翻黄，宵征无偶。未稔永日凝妆妆罢，闷里只知挑绣。雁燕前头，衍波笺到，休去窥杨柳。恁良夜，忍空抛，䌥被熏成豆蔻。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "洞仙歌 其一 折枝晚香玉，得重台者，未开时骨突作浅红色，芳烈妖冶，秋花尤胜，赋之",
	"paragraphs": "研南瓯北，倩幽花相伴。素袜凌波玉人面。讶前宵醉月，未解春酲，娇脸上、微晕红潮色泫。又重台宛抱，双结雌雄，不信秋风感团扇。纤手摘来时，一抹斜阳，浑疑似、指痕轻按。只馣馤、差同薛芸娘，任锁骨玲珑，暗中偷换。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "洞仙歌 其二",
	"paragraphs": "夜阑人静，有妖姬同梦。分隔形骸只香送。口脂轻褪后，吹气如兰，曾告我、侬喜嬴床空洞。忆蒲桃苜蓿，旧日芳邻，宝马驮来几家种。秋雨下秋风，秋士含毫，省识幽情为花颂。待和了、新词寄还君，恨纸帐低迷，胆瓶冰冻。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "洞仙歌 其三",
	"paragraphs": "秋容黯淡，盼湘蘅沅芷。欲注骚经隔江水。屈平输后死，未识燕云，高寒况、伴取霜娥月姊。短屏兜不住，曲槛长廊，蛱蝶寻来怅疏绮。两翅自低昂，口角噙香，终难到、卷鬓花蕊。但比似、羊城素馨毬，问北胜南强，孰争衡是。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "洞仙歌 其四",
	"paragraphs": "閒阶斗草，汇群芳无数。姹紫嫣红浅深处。拈来开笑口，若个称强，难觅对、只把枯肠输数。篱根儿女散，?咽蝉嘶，多少秋怀向秋诉。拭点点啼痕，欲寄还疑，天涯有、美人迟暮。奈一夜、残荷雨潇潇，真听到消魂，不如归去。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "东风第一枝 寿韩芰舟同年",
	"paragraphs": "老去佯狂，秋来强饭，旗亭一夕游冶。花枝遍插延年，好写入耆英社。鸬鹚杓大，满斟绿蚁香浮乍。是旧游、屈宋衙官，祝紫薇郎纯嘏。我亦蹇驴随骏马。共四度、春闱矮舍。帣鞲鞠?奚辞，且料理、寿筵杯斝。休言怕醉，想世事、只醒时怕。倩行厨、叠指书符，摄取西池妖奼。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "雨中花慢 其一",
	"paragraphs": "插柳栽松，祭埽归来，河豚初上船舷。为藏珠剖腹，个个匀圆。咋得西施腻乳，疑人在、五湖船。想东坡不死，我辈欣逢，莫咽空涎。蒌蒿带苦，橄榄含酸，鼎烹翻助芳鲜。解说屏山，背后悄立心寒。无毒曾闻海客，蜑雨蛮烟。莼鲈风味，笋樱时节，失算登盘（",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "雨中花慢 其二",
	"paragraphs": "狂客无肠，公子无肠，相逢镫出红楼。正山姜罢捣，村酒新篘。盥露纤纤玉手，剥将夹舌蝤蛑。有畦边晚韭，篱下霜菘，味足高秋。筠篮约半，缚就青蒲，横行难望潮头。毕吏部槽边，一醉饱我冬羞。雅赠含黄伯号，崇封那管监州。蔡君谟误，长卿前世，终是清流。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "菩萨蛮",
	"paragraphs": "铜钲挂树春阳午。绿毛绶带随风舞。触索起惊疑。乌飞花亦飞。天丝飏不断。理去心还乱。咿喔下邻鸡。燕双人独栖。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "临江仙 其一 落叶",
	"paragraphs": "落叶当阶人未埽，秋园一片商音。萧萧摵摵总难寻。明河何处雨，白月几家砧。点水便为槎上客，涡旋篱角墙阴。薄寒侵袖且横琴。不知风乍定，惟有候虫吟。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "临江仙 其二",
	"paragraphs": "摇落不禁悲宋玉，高槐我是东邻。垂髫犹记北窗深。一镫肠欲断，听到梦中云。苦恨金天胡自喜，教他堕溷飘茵。繁华消尽幻耶真。炼形须换骨，留作隔年春。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "大酺",
	"paragraphs": "甚得千愁，万愁绝，便把青天愁破。廉纤还淅沥，打窗閒一例，叶零枝堕。拥被思量，梦魂昨夜，半晌惺忪枯坐。寒衣凭谁寄，想长楸短草，妖狐野火。纵剪碎秋声，催开暮霭，纸灰风裹。浮云容易过。百年事、究竟先归妥。看镜里、头童齿豁。老入花丛，只教他、小娃眉锁。领取孤眠疑，自检点、袁安高卧。须不用，卿怜我。空庭帘幕，冷雨阶前断续，似闻道可可。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "行香子",
	"paragraphs": "素手脂凝。纤甲葱青。泥金秃袖腕微绷。眉梢眼角，山软波盈。有一分嗔，二分醉，十分情。黑白纵横。三五零丁。掷杯谁作不平鸣。先迷后得，欲拒还迎。是者般奇，者般拗，者般精。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "临江仙 佛手",
	"paragraphs": "是否兜罗棉手，频将竖指相招。非心非佛总蹊跷。喜闻香世界，忏悔握荑苗。只恐骈枝多处，低回不耐吹箫。有时合十却难调。淡黄争月影，虚白舞云翘。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "贺新郎 亦香纳姬，赋此贺之",
	"paragraphs": "南市镫如昼。四轮开、鬓香衣影，马驰车骤。难得缤纷飘瑞雪，全为红妆白叟。掩映著、玻瓈窗透。软踏氍毹花下拜，恁娉婷、盈尺腰杨柳。今日事，莫须有。观心何若观情窦。想者回、程表朱里，细心研究。酣畅淋漓京兆笔，还是髯苏结构。作不到、双弯眉皱。把一天愁都埽却，盼来年、白瓠儿绷绣。屏六曲，翠衾覆。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "海东春令 其一",
	"paragraphs": "欲言鹦鹉前头事。惜没个、珠儿能记。袖底旧啼痕，反覆看来是。一尊清酒湘妃祀。问斑竹、何人善泪。归雁下斜阳，不写相思字。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "海东春令 其二",
	"paragraphs": "被池香褪侬和彼。恋残梦、莺声唤起。莫谩怨流莺，日上三竿矣。无端卸了双鸳履。忍轻笑、邻垣有耳。梅雨已淜滂，鞋印双丫婢。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "点绛唇",
	"paragraphs": "西风风尖，送凉偷向纱幮度。隔窗声是，阶下高梧乳。蹙损双蛾，背著菱花去。珠光冱。燕欺莺妒。共竹夫人语。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "八节长欢",
	"paragraphs": "天上春多。最难邀去，老福婆娑。风来人白纻，雨过地青莎。池亭无处著尘坱，看数头、金鲤抛梭。试问乌衣巷燕，此乐云何。茶烟袅袅云波。清睡足、摊书且遣诗魔。一颔有余欢，佳子弟、赢他洛下行窝。含饴乐，盼异日、昆玉同科。如如尔、真机流露，丹青枉费呵磨。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "传言玉女 其一",
	"paragraphs": "最好相思，不见若人如雪。六郎丰貌，较莲花莫别。瀛海淼淼，想像馋涎空咽。倭船满载，宁馨尤物。响遏行云，曼声迟凝又绝。舞衫初试，带长裙不揭。非耶是耶，一个常仪奔月。算来徐市，未生时节。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "传言玉女 其二",
	"paragraphs": "海外扶余，傲彼药师红拂。舞台扮演，问何人巨擘。三侠邈矣，企慕太原裙屐。镫荧酒酽，醉乡头白。满地戈鋋，战芦塘冷瑟瑟。后妃皇帝，亦名场一剧。花枝笑侬，肮脏鬓髯如戟。英雄儿女，泪痕凝赤。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "一丛花 咏女伶刘喜奎",
	"paragraphs": "春三桃李带烟浓。无意嫁东风。柔肠但解葳蕤抱，最烦恼、说与梳栊。京华梦遥，津沽望断，两地记游踪。弓腰帖地一何慵。新病酒杯空。芳容只合公同好，又谁许、闭置樊笼。伧父思维，纵黄金万，那有惜花悰。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "河满子 挽杨英甫",
	"paragraphs": "生小性儿榾柮，何堪满塞牢愁。七尺昂藏腰脚直，亦须檐下低头。空想蛇珠美报，换来蚁梦都休。万斛红潮喷洒，一腔热血奔流。百岁光阴今已矣，让他谣诼啁啾。短槥溪边新鬼，清明淡月如钩。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "洞仙歌 题杨柏忱石园诗集",
	"paragraphs": "风潇雨晦，对书镫无伴。十纸瑶章觉春满。问平生蓄有，多少涕洟，襟袖涴、说尽情长气短。相州鸿爪迹，清沁清漳，难得参苓病魔转。到此日团圆，一室儿孙，消受者、菜根香饭。待觅我、诗来便挥毫，是不老仙方，又将谁怨。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "换巢鸾凤 题杨小坪海天放鹤图遗照",
	"paragraphs": "弱水三千。被横风引至，小结仙缘。荷樵人不在，倚操悟成连。斜晖鹤背任蹁跹。梦回坡老，江皋几年。淮南隘，仅带去、一家鸡犬。春晚。行缓缓。身外佐卿，飞过蓬山远。花底科头，竹间箕踞，莫放玻瓈杯浅。华表归来旧令威，怎忘东海扬尘感。凉飙催叶，双眸对此珠泫。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "永遇乐 消防队",
	"paragraphs": "九陌雷轰，三街尘碾，人去如鹜。咫尺惊疑，霞城十二，火箭妖蛇吐。井泉清冽，桔槔活泼，绾住祝融熛怒。履周行、烟烚土气，洒来一天凉雾。旌旗照眼，儿童嬉戏，空打几声锣鼓。杯水车薪，风号电激，那有纤微补。同心协力，当年艳说，到此尽成迂腐。判机事，机心得失，灌园不语。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "琐窗寒",
	"paragraphs": "理学欺人，清谈误世，想来悲愤。名高厚利，缥缈一楼嘘蜃。好头颅、阿?自知，血黏䰅鬓从容认。到疑冢七二，分香卖履，老瞒徼幸。无佞。天教定。彼末造君臣，不闻猛省。贪财黩货，未审所居何等。更纷呶、群小枋权，梦酣卧榻涵剑影。上方刀、缩颈潜逃，忽改金源姓。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "江月晃重山 廊外蓄百灵，能学呼大姐姐，听之宛肖。赋之",
	"paragraphs": "偃仰便便腹笥，砚花香沁心脾。一声声姐姐呼之。杨家妹，知是虢姨来。作片云遮槛影，团沙燕落梁泥。莺捎蝶拍正凄迷。十句暇，调舌尚酣嬉。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "杏花天",
	"paragraphs": "湿云低树东风懒。柳线拂、瓜皮船板。蜻蜓跕跕烟波远。落红更无人管。篷背后、吟髭细撚。放不下、黄莺儿啭。待余写出歌长短。只恐流光暗转。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "河传 讱庵读余词，谓樱口不如檀口，作此调之",
	"paragraphs": "樱口。檀口。总芬芳。谩说倾城短长。桃腮捧过刚忖量。丁香。任教人断肠。嚼碎槟榔消宿腻。侬无睡。鼻息喧笳吹。要评量。太荒唐。新娘。阮郎狂不狂。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "春风袅娜 诔华贞烈女",
	"paragraphs": "叹芸生冤苦，是女儿身。刚强煞，亦依人。埋头去做，五纹针绣，镜台温峤，潮上红云。嫁外黄奴，从汾阳婿，却扇才知眉一矉。胆小空房泪珠滴，孤镫偎影不成春。打破迷团几阵，双飞双宿，让时俊、自觅良姻。侬无分，总前因。菩提波若，钟磬微闻。季子要余，敢烦荆蹇，陀罗为祟，竟剪芳林。玉鱼金椀，剩如弓新月，年年冷照，三尺荒坟。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "天仙子 其一",
	"paragraphs": "鹤发鸡皮休咄咄。老头光面如圆月。一经铸像守欢迎，男儿血。冤家孽。见了阿兄都灭绝。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "天仙子 其二",
	"paragraphs": "广坐稠人辞喋喋。热心公益双眦裂。朅来我亦有商量，交通摺。中国帖。不受恐君情意竭。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "天仙子 其三",
	"paragraphs": "不受恐君情意竭。甚么银子轻于叶。只因爱好有交情，风声劣。人心别。秘密些儿休要揭。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "高阳台 摩拖车",
	"paragraphs": "我马虺隤，仆夫况瘁，春郊怎豁远眸。大陆仙人，偏能驾屋遨游。排空驭气追飞燕，窄路逢、哮喘如牛。叹权衡在手，何须出入鸣驺。琉璃四面雕楼。儗?蛣腹蟹，带壳沈浮。列子冯虚，天风不住飕䬟。何期地藏王开眼，蓦尔閒、两盏镫毬。莫仓皇、反捩机关，齑粉方休。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "百字令",
	"paragraphs": "一奁黴黯，吸收将缕缕，毅魂强魄。胜国衣冠还宛在，两折林宗巾角。万里沧瀛，澄波印月，是否骑鲸捉。先生仙也，几番来去如昨。世乱事杂言庬，江干诸子，方竞灵魂学。摄影竟传真色相，描对亏他冥索。变幻黎邱，狰狞罔象，妙手空中摸。良霄为鬼，可知余气犹恶。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "西江月 沧酒",
	"paragraphs": "酽绝贤人微中，甜多大户犹嫌。郁金浮出更堆尖。唤取卢仝茶椀。卫水河中双楫，沧州城外三湾。麻姑美酒久相传。雪压芦花帘卷。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "明月逐人来",
	"paragraphs": "沮洳卑湿，圩田交错。长沙小、不容驰马。板庐漆室，拳曲辕驹者。举目莓菭满瓦。游客京津，占籍鱼鱼雅雅。閒谈到、归家转怕。白沙白草，高燥如台榭。胜似他乡梧槚。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "蓦山溪 题姚品侯玉照",
	"paragraphs": "听风听雨，数载同林鸟。判牍役形神，试相看、何人不老。岱云淮月，踏寸寸征尘，鸬鹚笑。鸱鸮叫。失却当年少。临池日课，早契坡公妙。幸健笔如椽，雨香亭、堪容舒啸。书生结习，已自误功名，过岭轿。游山纛。一任时贤好。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "绮罗香 题姚品侯天涯行脚图",
	"paragraphs": "桑下浮屠，栖迟信宿，狂笑重逢无恙。八十行童，忙煞赵州和尚。惊笠重、泰岱霜寒，讶衣冷、舒庐风飏。息肩时、越水吴山，高挑又向竹篷放。琴棋书画累赘，还藉横磨剑，荡开缠障。具大神通，拿住化龙禅杖。填海恨、精卫勤劬，补天术、女娲惆怅。更面壁、消歇音尘，草鞋閒五两。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "卜算子",
	"paragraphs": "脱却老僧鞋，为踏三津水。卓锡徐园不计年，新著袈裟紫。勺药相公身，榴实科名记。待到陶潜发迹时，前事无伦比。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "十六字令 其一",
	"paragraphs": "花。约我楼头品细茶。閒谈罢，还与拨琵琶。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "十六字令 其二",
	"paragraphs": "吟。万籁无声月照琴。飞鸿远，弦外有知音。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "十六字令 其三",
	"paragraphs": "歌。手拍新翻曳落河。低声好，识曲爱哥哥。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "十六字令 其四",
	"paragraphs": "寒。早起无心画远山。风涛恶，耽阁藁砧还。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "十六字令 其五",
	"paragraphs": "风。一斗桃花扑面红。消停些，不要大王雄。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "春夏两相期",
	"paragraphs": "记年年、三春迟误，经秋百卉丛灿。半亩荒畦，犹爱菊华争艳。千枝缭绕亚疏篱，五色缤纷横孤馆。剥啄邻家，看花无阻，一行香伴。阴森土润尘软。认板桥陈迹，晓霜人远。吸露餐英，招得屈原魂返。薄绵衫子趁轻身，聚头摺扇敲閒腕。缓步萦纡，指点犹疑，老奴谈健。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "卖花声 题陈恭甫画菊",
	"paragraphs": "花事上眉头。冷艳全收。一枝一叶尽夷犹。沆瀣心传张洽去，取法园邱。调弄粉胶投。叆叇凝眸。为他拚得九秋愁。墨客卧游声啧啧，品是高流。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "瑞鹤仙",
	"paragraphs": "杜鹃红似火。位置鸡窗前，琴右卷左。泥香瓦盆妥。有重棂隔绝，小蜂巡逻。王乔入座。符檄来、太常仙跛。黑章与白质，相参旧友，李唐张果。姑坐芸编蠹简，蜀帝残魂，血痕犹涴。年湮莫考，空述说，拾余唾。待寻思惟有，秋山枫叶，比赛渠侬得过。但传神只在，多多楚人曰夥。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "金明池",
	"paragraphs": "朱氏家规，黎明即起，较辟宫门尚晏。三百日、烟霞供养，把丁夜乙夜数遍。隐星光、换出朝云，窗内外、虫飞鸦散。始倚真追随，金枝公主，半面残妆偷看。反侧鸡号催午饭。纵启脸吹毛，涩开双眼。侬今病、精神未返，容我睡、黑天休管。待经过、月上镫斜，有两泪流腮，连珠呵欠。已四体苏苏，新机徐引，一度轮回刚转。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "东风第一枝",
	"paragraphs": "大树蒙阴，颓垣蔓草，高林爱煞公冶。双红马蔺花雏，翘足把筠笼挂。百金声价。回眸笑傲呼哥姐。是逼真、技擅雕虫，一串珠喉倾泻。指顾东西留意者。莫向灌夫学骂。盘空怕有苍鹰，更风大、败墙飘瓦。惊魂一转，再弄舌、亦嫌音哑。两三行、雀跃人欢，到晚听他镫灺。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "拜星月慢",
	"paragraphs": "水净杨枝，茶烹白鹤，苍狗云开月整。眼倦抛书，对半庭花影。绢镫下、信手拈来一炷，是淡巴菰香梗。余味回甘，助蜂团龙饼。记朱明、吕宋风行甚。迨清室、遍后宫妃嫔。敌住瘴气寒淫，胜阿芙蓉隐。醉人时、亦似醇醪酪，终须戒、嗜好谁能屏。看洒洒、出户青雯，吸长劳祝哽。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "浣溪纱",
	"paragraphs": "小院无人秋气深。好风吹过隔墙砧。匡床璧月照孤衾。雁北雁南催岁暮，欲归未去费沈吟。虫声如雨乱庭阴。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "河满子",
	"paragraphs": "簇簇猩红衲袄，尖尖凤觜丝鞋。驴背斜风真解事，飏他障面纱开。回首低询阿姥，可将白速香来。片席堪容双膝，虔诚敢避尘埃。清磬一敲扶欲起，于思广祝生财。偷眼隔花人远，小姑心事谁猜。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "眉妩",
	"paragraphs": "噫喓喓虫耳，取暖偎寒，人力夺天巧。日月壶中大，长房术、为移春入秋杪。晓窗客到。一二三、探出怀抱。好都鲁、玉戛金敲里，又流水音绕。神妙。开关通窍。是炙簧清脆，吹琯要眇。同好逡巡至，楼梯下、倾听偷写心稿。倚囊藉问，遍九城、京国还少。更强似泥盆，笼蟋蟀斗钱钞。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "解佩令 其一",
	"paragraphs": "楚伧燕客，胡卢掩口，笑何为、擅此搬䕬技。山抹微云，亦只爱、太虚佳婿。几曾怜、秃翁流辈。南唐二主，纳兰公子，隔千年、倚声谁寄。老泪阑珊，有优孟、个中真意。便偎红、岂能宽譬。",
	"id": "da5a5e5f-7e76-3a48-8783-e48710f13c3c"
}, {
	"author": "张克家",
	"title": "解佩令 其二",
	"paragraphs": "赌棋呼酒，花朝月夕，畅盘桓、有二三知己。画壁旂亭，暂指正、当筵雏伎。愿支离、一生身世。黄钟改律，清商音绝，待吹邠、属于民事。隔八相生，亦天地、自然终始。要更张、岂非儿戏。",
	"id": "da5a5e5f-7e76-3a48-8783-e48710f13c3c"
}, {
	"author": "许宝蘅",
	"title": "金缕曲 寄瓶斋",
	"paragraphs": "孤负明珠约。走天涯，听风听雨，断蓬飘泊。水殿云廊何处是，曾似梦魂征逐。谁赠与，江篱盈菊。角枕欹斜眠不稳，任春寒压住食绸薄。千里路，难商略。沉沉鼍鼓明红烛。料今宵，玉钗频叩、金钱暗卜。三月长安花似锦，骢马经过河曲。休问起、华亭鹤唳。怕有伤春狂刺史，醉当筵，泪湿千条竹。人间事，红蚕箔。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "卜算子 梦回偶记",
	"paragraphs": "风急卷金沙，惝恍金闺梦。底事荒鸡曙色催，学作江南弄。欲去楚山青，初返燕云冻。记得孤桐百尺枝，上有双栖凤。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "喝火令",
	"paragraphs": "隔院银虬满，空房宝鸭残。筝弦凝涩不成弹。帘旌生润，翠袖薄生寒。往事何须说，当时太等闲。匆匆扶醉上雕鞍。几度荒村，月子照弯弯。几度风风雨雨，愁煞大刀环。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "金菊对笑蓉 梦乘扁舟入海，醒记所见",
	"paragraphs": "一览沧溟，无边空阔，遥天几簇云奔。蓦狂飙倒卷，白日都昏。澜回水立冲天湿，送孤帆欲渡龙门。有人弹亸髻，莲窗危坐，弦拨金昆。衫袖尽上潮痕。看鱼龙舞罢，浴出金盆。有松醪一盏，遥酹天根。姮娥寂寞清虚府，问波涛可许平吞。茫茫谁省锦衾角枕，飘落惊魂。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "洞仙歌",
	"paragraphs": "彩云何事，现一双人影。十二栏干碧城迥。凭上清，沦谪小劫经过，者归梦，应有碧桃花省。明珠擎掌上，化作凉蚕，老了青青谢公鬓。试问汝前身，莫是瑶池，有小字，自然能证。望天上茫茫，蕊珠宫，可风马云车，再来尘境。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "眼儿媚 集饮水词句",
	"paragraphs": "肠断斑骓去未还。何处是长安。鬓丝憔悴，浮生如梦，好梦原难。隔花才歇纤纤雨，香径晚风寒。沉吟往事，天涯芳草，明月栏干。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "金缕曲",
	"paragraphs": "又上雕鞍去。影迷离，黄沙一片，皂雕飞处。青海不来如意梦，有梦转愁无据。不道只暂时相聚。刚是尊前同一笑，掩银屏，脉脉成千古。心如醉，愁难谱。箜篌别后谁能鼓。枉教他，金钗划影，碧天凝伫。过尽征鸿书未寄，断送朱颜如许。打叠起，相思无数。篆字香销灯灺冷，枕函香，别是闲情绪。惊入夜，帘纤雨。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "望湘人 寄庄秉恒长沙",
	"paragraphs": "问庄生别来无恙，正楚天日落，湘水烟瞑。野外寒深，云边凄紧，盼断几行雁影。未寄琼笺，空翻玉佩，枕函清冷。忆堤南，渴凤孤飞，几番斗残龙饼。而今抛却青裳，任香灭灯灺，消受光景。获落生涯能几，酒花生晕。一匣槟榔、殷勤寄我，怕是瘦肠难润。愿他时，绣被重薰，好把相思同证。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "金缕曲 其一 夜泊龙家召步月沙州",
	"paragraphs": "又挂孤帆去。甚东西，绿萍吹转，碧天云暮。四坐哀思间豪竹，昨夜星辰方聚。有几辈新知俊侣。共倒深杯香满满，算凄凉，别泪都如许。所不得，鹧鸪语。出门都是天涯路。叹年华，飘零书剑，风尘辛苦。谈月昏花迷雁影，独向荒洲凝伫。可忆我，酒醒何处。识字早知忧患始，应折磨，多少天分付。此中意，几时悟。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "金缕曲 其二 春愁",
	"paragraphs": "无计留春住。怪连朝，心情草草，满天风雨。问讯故国花世界，水远山遥何许。祗堕溷沾茵无主。弹指流光真似箭，向闲阶，独立空延伫。双燕子，前头语。年年院落凭来去。有几番，娇红宠绿，都教春误。任尔惜花心事重，重叠金铃遮护。总难禁，鸟啼飞絮。明艳自来轻薄惯，对芳尊，此恨成千古。浇不尽，东华土。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "卖花声 新燕",
	"paragraphs": "春社又归来。无限楼台。蹁跹瘦影正徘徊。飞向雕梁栖不稳，费煞疑猜。风剪画梅开。绿绣间阶。去年今日异情怀。絮絮叨叨多少怨，人远天涯。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 题刘蕺山先生海天旭日砚，为公孙海门上含赋",
	"paragraphs": "鲸血流成，独留得乾坤正气。只巨海，一轮旭日，丹心堪比。北地已伤宗社破，南都犹谱春灯谜。痛降王，衔璧传车来，谁之罪。群小构，臣无计。群小活，臣该死。剩传家一砚，忠魂长寄。片石永偕河岳寿，干秋终许云礽继。况即今、西庑重明禋，无穷既。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "秦楼月",
	"paragraphs": "天涯远。韶华大好休轻遣。休轻遣。别时容易，几时重见。香浓花腻金尊浅。横云已隔江南岸。江南岸。又听歌声，助人凄怨。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "水调歌头",
	"paragraphs": "万岁千秋后，高台曲池平。人生消息常理，太上总忘性。何物雍门老子，使我数行泣下，愁绝此琴声。亦有尊中酒，且向好花倾。走黄埃，看白日，问苍冥。几辈激昂，慷慨时作不平鸣。箫鼓郎中谁管，优孟衣冠谁识，不及短灯檠。狂煞次公醒，莫误醉翁名。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浣溪沙 其一 用石林韵",
	"paragraphs": "瘦尽琼枝又是春。画楼昨夜倚星辰。无聊谁省送行人。铁马低声骄客漏，金鹅余梦卷寒云。一尊何日醉阊门。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浣溪沙 其二",
	"paragraphs": "花事三分月二分。羁愁写入锦书匀。丁香结子解伤春。曾是填词题绛雪，不闻高唱敌青云。谁招骚客后归魂。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "醉太平",
	"paragraphs": "春云一肩。春风一鞭。旧游人、想当年。在山边水边。春情纸鸢。春心杜鹃。归思姑，证花前。祝灯圆梦圆。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "念奴娇 读友人白门旧游词，回肠荡气，百感交集，倚声和之",
	"paragraphs": "天荒地老，问麻姑仙爪，也应愁绝。莽莽尘沙桑海事，渍透千年泪血。羽士骖鸾，剑人倚马，续赋江郎别。横风无渡，碧云天际吹裂。记否醉舞金戈，闲拈银管，娇试凌波袜。曾几何时欢梦坠，尽付朝烟暮月。回首不堪，伤心已甚，休更频频说。残钟断角，余音犹自呜咽。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "百字令 为邹梦飞题兰花册子",
	"paragraphs": "走马兰皋，是当年，屈子曾伤心处。寂寞芬芳滋九畹，空谷暗吟风雨。坠霞红枯，纫秋绿悴，谁读离骚赋。深宵相对，梦魂摇漾无据。江山自成今古。携一尊来吊，总非吾土。留得孤根深五色，花叶几时飞舞。写入生绡，传神斑莞，莫怨韶华暮。幽香密韵，元龙肠断佳句。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "摸鱼子 和陈廉谦六咏萤",
	"paragraphs": "又黄昏，闲闲庭院，银河逃下星小。曲廊回榭经历遍，飘堕个侬怀抱。纤手爪，把罗扇扑来，微影风颠倒。亭亭袅袅。看惹带沾衣，犹饶风韵，应是断肠草。当年事，隋苑秋沉烟杳。而今零落池沼。无多光焰难收拾，拼与青磷同老。君莫恼。若贮入纱囊，犹伴读书好。窗虚只鸟。试飞近帘前，刚逢月上，休错认天晓。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "百字令 为徐桐老题九老图，戏仿竹垞例用徐氏故事",
	"paragraphs": "神情气爽，认青衫白发，南州高士。滚滚公侯原积善，故是人间骐骥。蹈道依仁，有功怀文抱，畴昔推佳吏。游梁才调，邹严同著名字。飘然不受牢笼，美容毁誉，何处寻真际。采药神仙中圣酒，风月清谈而已。家有八龙，世称四皓，图尽江南比。将军八十，五经犹诵千纸。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浪淘沙 许州题壁",
	"paragraphs": "凉夜漏迢迢。逆旅灯桃。连朝轮铁尽磨销。揉损腰胶憔悴鬓，春思如潮。角枕梦无聊。雨又萧萧。东风无力可怜宵。故国江山何处是，文采飘遥。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "百字令 郑卫道上",
	"paragraphs": "黄沙一片，又飘然，独往山川何处。十载江湖频载酒，消受风船客与。落拓今朝，一囊书剑，扶上征轮去。斜阳古道，晚烟吹起如雾。试看断甃颓垣，是魏家宫阙，赵家陵树。文采风流安在也，此恨总成千古。鸦影翻空，马蹄交错，犹是东华土。河流滚滚，依稀呜咽愁语。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 偕吴宾来游湖上，过西冷桥吊苏小塞",
	"paragraphs": "漠漠平林，闲步到西冷桥畔。认一片紫泥香土，曾埋幽怨。油壁青骢何处是，清风明月谁人饯。小荒亭，寂寞短碑残，题诗编。挈骚客，携吟管。披荆棘，剔苔藓。叹美人身世，春光一现。赢得千秋传胜迹，不教瓦砾同轻贱。向孤山，再访小青居，怜卿伴。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "摸鱼儿 别吴大",
	"paragraphs": "凭枫柑，菊残蓉乱，匆匆已是秋暮。曾借小艇明湖泛，消受半山红树。今欲去。指浩杳烟波，隐约吾归路。归期已误。奈又是思亲，又是别友，此境难延贮。萧条矣，老柳难攀客住。云庐天末回顾。相逢且订三年约，莫把西风虚度。新词谱，算无限情怀，并作琵琶语。君须记取。须记取云间，双鸿锻羽，羁泊鹤楼诸。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "秦楼月",
	"paragraphs": "西游远。梦中频遇浮鸥伴。浮鸥伴。今宵一别，他年重见。可怜晓梦风吹断。轻舟已是江南岸。江南岸。丹枫霜重，绿杨丝乱。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "鹊桥仙 寄梅隐书，纸有余隙以词补之",
	"paragraphs": "春树扶疏，春云抚媚。鸣禽不会离人意。当窗频换婢煎茶，惊回好梦依稀记。画舸浮红，钿车迎翠。明湖风景年时似。醒来拈笔报君知，余笺带写相思字。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "离亭燕",
	"paragraphs": "让双双乳燕。寻旧垒，飞槛畔。满地落红风似剪。孤负红襟缱绻。桃李余英零落，杨柳丝断宛转。休把珠帘卷。更极目暮云遮断。离别误人思不见。那得共钿车绣幰。况已归期误了，栏畔夕阳春晚。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "念奴娇",
	"paragraphs": "数声长笛。是飞来何处，愁肠欲绝。谱出劳人思归怨，清泪都凝碧血。曾是怀人，曾经感逝，曾话关山别。凄凄如诉，暮云天半惊裂。我是但解多愁，回思往事，空有生尘袜。盼断天边双雁影，输与一规圆月。吹出伊谁，倾听有我，心事偏难说。城头画角，那堪相和呜咽。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "临江仙 其一",
	"paragraphs": "又是物华轻换去，江城簌簌春寒。高楼西北暮云端。有人半臂，斜倚碧栏干。珠箔宝炉回首事，愁怀压住征鞍。随他送度玉门关。垂杨着力，休又放愁还。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "临江仙 其二",
	"paragraphs": "从此春郊闲觅醉，鸟声和我余欢。东风吹出百花团。晴光罨蔼，妆点好溪山。伯是清明寒食节，石泉槐火无端。春愁如水又回还。绿波时皱，底事与卿干。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "壶中天 其一 留别漱岚",
	"paragraphs": "相逢何处，记满城风雨，去年重九。蜡屐东山邀胜侣，饷我双螯斗酒。秋梦如烟，冬郎欲老，不禁重回首。无端飘泊，送行又折杨柳。人生几度悲欢，几回离合，赢向天涯走。一棹独催江上月，方是销凝时候。桂子天香，枝头春闹，换得相思否。西窗剪烛，试听鹃泪啼瘦。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "壶中天 其二 漱岚招饮东山饯别",
	"paragraphs": "春光老矣，向离筵小醉，多情黄九。红袖青衫同落拓，到处阻风中酒。一样东山，苍生丝竹，令我真低首。几多愁绪，岸头饯出烟柳。与君揽胜登楼，看野田高下，风云奔走。天亦怜人离别意，乍雨乍晴时候。如此风光，何当重见，能不相思否。师师丰韵，腰围应为卿瘦。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "甘州 酒后示生公",
	"paragraphs": "问生涯获落竞何如，祗有酒醒知。况金樽满满，清歌袅袅，红烛迟迟。明月谁家最好，瘦影强支持。九陌黄尘底，已负佳期。又是绣帘开处，泥金扇子不障颦眉。使珊瑚沉海，越网莫千丝。看花人，花荫背立，受清风，能够几多时。待分付，银壶虬箭，催散相思。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "金缕曲 出都留别",
	"paragraphs": "走马过燕市。问旧时，洒徒零落，悲歌何似。挥策黄金台上去，凭眺东方王气。有烟树，迷茫无际。层叠云山遮不断，莽尘埃郁向前头起。谁挥洒，新亭泪。言愁我始欲愁矣。试领略，红羊余劫，铜驼遗事。尽有樱花供客笑，此调丝竹清美。争难遣，有涯身世。肮脏孤怀忧患种，对斜阳，芳草添羁思。归去也，荡云水。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "真珠帘 题铁梅画里还山图卷子",
	"paragraphs": "寒山古木环樵径，问驴背、偃蹇是谁小影。惜别感时余，可教人猛醒。飞鸟遗音云出岫，奈落落斜阳做暝。归去好诗囊画卷，生涯重整。看尔帽拂黄尘，借一番茧纸，且留张本。我亦久忘家，负明湖烟艇。鹤怨猿唬都未免，姑誓与山云凭准。却怕是，飘摇文采，他时难认。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "祝英台近 送猛庵从易埂尚书去吴中",
	"paragraphs": "驾青翰，堆绣被。争惜鄂君去。有谪仙人，书吏姿容与。者回观瀑匡庐，访鼎金焦，更听唱潇潇暮雨。送行处。指点浩渺烟波，邮程我能数。东望鹤楼，西望汉阳树。多情瘦沈狂刘，生花双管，写不尽，别情离绪。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "水龙吟",
	"paragraphs": "春风滉样何来，横云隔断来时路。半江渌水，当天白日，怎生情绪。柳亸无姿，草低无梦，蝶痴无语。任青骢油壁，寻香逐影，驱不了，春愁去。记得后游旧侣。却迷离，旧时游处。红楼几级，文窗几扇，垂杨几树。人远天涯，明年今日，更无凭据。看韶华万里，分明幽艳，欺人迟暮。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 其一",
	"paragraphs": "雨雨风风，又断送几分春色。最无奈，旧时庭院，漫无人迹。宝镜尘昏清瘦影，金炉香烬寒烟灭。待迫寻，芳讯与韶华，都销歇。柳丝乱，桃鬓侧。当年事，何堪说。看唾壶犹渍，斑斑清血。燕子微闻长夜叹，杜鹃不化幽魂隔。正清明寒食上河时，真愁绝。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 其二",
	"paragraphs": "一点春星，忽化作无穷寒碧。盼海上，神风吹引，湘灵消息。金阙西厢迷处所，玉楼北斗愁今昔。怨悠悠生死别经年，人天隔。空把剑，莫吹笛。当年事，何堪说。把无聊情绪，量来千尺。宝匣尚留钗上凤，凤奴禁断双飞翼。看东风也似病相如，娇无力。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "太常引",
	"paragraphs": "沉沉亭院酿春寒。花事半阑珊。风雨又摧残。劝君休再凭画栏。采兰时节、熟梅天气，去住总无端。天际盼青鸾。却飞到瑶池未还。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "踏莎行 再到都门有感",
	"paragraphs": "旧梦如烟，新愁似草。几曾遮断荒山道。朱楼十二倚层云，累君西望长安笑。燕子不来，桃花开了。桃花暗赚春人老。殷勤把洒祝东风，多情当作无情恼。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "清平乐 崇效寺与仁先看牡丹",
	"paragraphs": "花时难再。古寺喧尘外。只为看花飞翠盖。正是牡丹如海。无端疏雨清尘。无端催散游人。待到花开婪尾，重来同醉余春。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 其一 戊子八月二十日纪事",
	"paragraphs": "一片琼英，问传自汉宫宝箧。争道是，玉龙战罢，败鳞残甲。银海平吞波万顷，金城高拥楼千堞。者分明，聊且慰相思，金花帖。君何事，弹长铗。只无奈，投仙牒。任排云驭气，上窥阊阖。旷野有人歌兕虎，荒邱到处飞胡蝶。怕东方曼倩也难知，何年劫。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 其二 闻开封济南事，用前韵",
	"paragraphs": "无量情怀，早拼是长缄吟箧。又谁料，弥天四海，烽烟兵甲。沃野频年成旷土，名都几处留残堞。怎教人，颠倒问衣裳，难安贴。谁从我，挥长铗。走关塞，投符牒。逞苏张舌辩，纵横排阖。结伴短衣看射虎，归来孤枕寻飞蝶。待从头，整顿好家居，销残劫。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 其三 再叠前韵，娟净有和",
	"paragraphs": "多事庄生，为何写一篇胠箧。有多少，鸡鸣狗盗，十重颜甲。黠鼠跳梁凭古社，饥鸟攫肉栖荒堞。那能知，乞米有颜公，留残帖。中夜起，鸣长铗。堪浊酒，搜陈牒。怎魂凄精眩，阴开阳阖。薄命危于花上露，孤生轻似秋来蝶。问渔人，何处觅桃源，逃秦劫。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 其四 终宵不寐，愁思如结，再用前韵",
	"paragraphs": "蹙损眉峰，最心怯镜窥鸾箧。久抛却，心机锦字，秦筝银甲。灯影凄离怀素壁，角声幽咽鸣荒堞。更教依，颠倒梦魂惊，难安帖。向何处，鸣长铗。向何处，乞远牒。只鳏鳏愁目，终宵未阖。寄恨无凭秋后雁，寻香已负春前蝶。听萧萧，落叶响阶除，一番劫。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 其五 㛃园用岳噪鄂王韵泳辽事，娟净和之，督余继声",
	"paragraphs": "松杏山河，听奏凯铙歌未歇。早忘却潢池鼎沸，昆岗火烈。争道此乡多宝玉，但闻今夕谈风月。把沉沦，十四载遗黎，无关切。羽折轴，汤沃雪。师百万，俱湮灭。看东征锜斧，哀哉破缺。却是于思甘弃甲，不劳漂杵惊流血。者因缘，播种属阿谁，口衔阙。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浣溪沙 娟净闻余乏食，馈面一囊，谱此为谢",
	"paragraphs": "雪白轻匀贮一囊。故人嘉惠意深长。加餐努力不能忘。火齐水深夸玉食，霜花粉乳等珠量。长安我竞傲东方。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "满江红 娟净谱平韵，走笔和之",
	"paragraphs": "万种相思，迢递隔云罗几重。缄玉机，殷勤缱绻，付与征鸿。赢得杜郎名薄倖，枉教宋玉赋雄风。望人寰，烟雾正迷蒙，无路通。寻前约，贯白虹。翻旧谱，却移宫。奈良缘不再，雨倦云慵。苤莒无灵医恶疾，琼瑰有梦泣怀中。听钧天，乐府奏新声，休洗红。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "西子妆慢 娟净用梦窗韵，有感和之",
	"paragraphs": "几日春寒，风狂似虎飏，起长安尘雾。清明时节怯郊行，忍经过倚虹桥堍。清歌妙舞，怎不挽离人且住。数当年，甚风旗鸾扇，飘零几许。君休误。有限时韶光，莫使轻放去。阅人多矣，意云何问，道旁几家烟树。风流旧句，剩凄怨，那堪重赋。待回黄转绿，垂杨醮雨。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "八声甘州 鹣庵相别廿余年，重来故都，谱此见示，次韵和之",
	"paragraphs": "蓦彩云、飞下眼前明。万感似潮生。念与翁相别，飘摇词笔，冷落瑶觥。况是弥天烽火，鱼雁剧无情。何处寻消息，数遍邮亭。堪叹东征历载，尽流连落日，指点残星。任说当年故事，凄切有谁听。纵归来，依然羁旅，负江乡，鹤梦与鸥盟。更休问，秋来蒲柳，几许霜零。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "沁园春 潘素画北国风光图，枝巢、娟净、丛碧邀同题",
	"paragraphs": "万里锋车、横过朔方，征旆云飘。正天开奇境，玉山矗矗，地弥缺陷，银海滔滔。素色凝空，清光蔽野，眼界何如此际高。休更道，甚玉龙战罢，偏逞妖娆。闺中彩笔争娇。为意匠经营损细腰。看从容描画，梁州光景，相邀题咏，楚客歌骚。莽荡河山，英雄怀抱，俯掣长鲸仰射雕。春风转，待寒威销尽，又是花朝。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "水龙吟 杨花",
	"paragraphs": "问他何处飞来，蒙蒙似雪空中坠。不见开时，怎生便落，揽人愁思。初扑帘旌，旋粘画灯，锁窗春闭。忆当年谢女，闲庭高咏，曾举似，因风起。不恃色香兼胜，任蜂狂，蝶痴难缀。卷地成团，漫天作阵，珠零玉碎。无奈春残，共人飘泊，流年如水。漫攀条诉恨，江潭洒几许英雄泪。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "忆旧游 次鹣庵立夏怀人韵",
	"paragraphs": "念春归已久，人未归来，底事迟迟。抛却韶华去，看落英狼藉，飘絮纷霏。薰风暗里偷换，惟许个侬知。剩双燕梁间，呢喃细说，是是非非。红稀。绿阴暗，好杖策芳郊，蛮榼重提。眼底旗亭在，难寻壁上，旧日题词。天涯柳色如许，掩映远山眉。对景物暄研，支颐不语，何所思。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "金缕曲 题庚寅词集图",
	"paragraphs": "走马章台路。记曾经酬风唱月，命俦啸侣。兵后衣冠非故物，零落词场尊俎。道此事、遂成终古。凭记扬花追俊赏，朔风犹是当年绪。行乐耳，莫轻误。画图他日传何许。应省识，西园群屐，东华尘土。多少新声暄里，赢得鸡鸣风雨。更枨触少时情趣。绰雪堂前初问字，送年华甲子从头数。温旧梦，翻新谱。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "人月圆 中秋稷坛社集",
	"paragraphs": "四围古柏，参差影凉，露滴空坛。碧云初卷冰轮圆满，特地清寒。良宵如此，最宜词客，换酒传笺。婵娟千里，人间天上，莫问何年。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "清平乐 落叶",
	"paragraphs": "西风暮雨。送汝辞柯去。点缀邻家闲院宇。败绿残黄无数。浓阴曾翳凉蝉。疏帘伴宿风烟。我已乱愁无次，强分余绪相怜。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浣溪沙 正刚摹写枝巢，请真词偶记稿，装卷乞题",
	"paragraphs": "极意临摹遂乱真。生花妙笔竞通神。由来颠米是前身。长昼愔愔公事了，宵来应接有词人。不嫌唐突到西颦。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "清平乐 梦碧社分咏南宋词人，拈得梅溪",
	"paragraphs": "鸾吟凤啸。风月盈襟抱。青衫索米长安道。无奈棱棱虎豹。萧然俊赏高情。漫疑秘省申呈。闻道小长芦语，平生最爱邦卿。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "风流子 咫社咏双凤砚拓本，曹理斋故物也",
	"paragraphs": "石君谁为友，雕镌就，彩凤效双飞。有侧帽狂生，绸缪古篆，曝书诗老，婉娈题词。算占尽人间风雅事，天下太平时。三百年来，几经尘劫，依然无羔，不受磷淄。流传今何许，愿长伴词客，苦费吟思。留得可园，拓墨玉，研装池。任割取紫云，饶他清润，沾濡彩笔，助尔发挥。遮莫衔将红绶，归向瑶墀。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "扬州慢 丛碧得杜牧之书张好好诗卷，征题，牧之不以书名，此卷点画之工，裁成之妙，纯传山阴法乳，奇迹也",
	"paragraphs": "凤翥龙翔，烟霏雾结，教人披卷惊嗟。溯天府珍藏，伴灿烂云霞。似诗里那人身世，忽惊流落，几委尘沙。喜千年神物，因缘属在君家。风流故事，记当初豆蔻年华。叹三度相逢，双鬟枉聘，同是天涯。遮莫江州司马，青衫泪尽湿琵琶。尽伤春伤别，漫将薄幸名夸。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "瑞鹤仙 用梅溪韵",
	"paragraphs": "新霜欺客鬓。记赌酒浇愁，煮茶添润。天涯比人近。托回文锦字，替传幽恨。云遮雾隐。奈雁足参差末稳。有疏桐飘叶空阶，送到那边秋信。休问。雕梁双燕，别后还如，旧时轻俊。拗莲作寸。丝丝断，总难尽。待更残灯灺，梦中寻路，又被凄蛩唤醒。祗拥衾，欹枕无眠，怨蛾蹙损。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "念奴娇 题画荷用白石韵",
	"paragraphs": "红裳翠帔，是当年，太液池边仙侣。尚想风流初识面，历历旧情堪数。法驾朝参，宫车晚出，翠盖还擎雨。几回班散，空留多少题句。蓦地今日重逢，风姿如昔，不管情人去。一自婷婷移植后，选断荒烟野浦。玉管吹凉，金盘泣露，也愿长留住。依稀识得，朱栏桥畔沙路。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浣溪沙 为江印舸题徐石雪画兰石扇头",
	"paragraphs": "片石韩陵堪共语，数花楚畹泛幽光。筑将别馆署坚芳。绝代佳人矜独立，春风词笔费思量。多才今日属江郎。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "解佩令 春草",
	"paragraphs": "晓风摇曳，轻烟笼碧，是前宵一雨催春信。归路王孙，乍迷却，年时旧顿。影萋萋，莫教错认。清明时节，踏青伴侣，重提起，只余幽恨。绿到天涯，可便与天涯人近。闭新门，更谁相问。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "双双燕 辛卯二月，莲痕以庚寅腊五生朝感赋见示，索和，次韵",
	"paragraphs": "人生底事，有离合悲欢，此因谁造。新知最乐，疏放相怜一笑。怎禁愁心幽渺。论如许年华正早。豪情狂态难除，肯负光阴草草。休恼。春风乍到。问寻梦池塘，唱酬多少。旧学商量，却失霜红遗老。世事任如过鸟。数汉腊风流未杳。俊游且趁花朝，日向花间千绕。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "三字令 花朝",
	"paragraphs": "风淡淡，日迟迟。草离离。双屐理，一筇支。莫徘徊。追俊赏，趁佳期。吹柳絮，折桃枝。忆年时。人不见，绣帘垂。荡春心，抬泪眼，逐游丝。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "踏莎行 和昂若词",
	"paragraphs": "深院停阴，曲栏凭昼。海棠不放胭脂透。单衣初试怯轻寒，亭亭却道今年瘦。莫是伤春，非关病酒。佳辰如此偏轻负。小桃初绽眼波凝，垂杨低亚眉峰皱。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "生查子 和韵",
	"paragraphs": "花开不见人，抛却闲歌舞。花落转逢君，休把春情露。春情似绿波，花落如红雨。可记去年正是逢君处。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浣溪沙 正刚以岁寒词隐图，属题徘词",
	"paragraphs": "雪压虬枝特地寒。只宜郊岛耸吟肩。如何著个面团团。徘语聊堪供一笑，肉山松韵两无嫌。吾闻黄九有前言。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "高阳台 雨香弟七十寿",
	"paragraphs": "荷院风回，柳堤波暖，今朝何处行觞。华发苍颜，倦游好是还乡。回首多少风尘事，共麻姑阅尽沧桑。最难忘，太液池边，一舸招凉。吾家艺事凭谁继，纵香沉梦杳，旧谱难详。比竹调丝，于今独擅词场。阶前兰玉森森立，博欢颜踏舞成行。惜年光。笑指西湖，头白鸳鸯。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "南柯子 鲥鱼",
	"paragraphs": "多刺何须恨，留鳞为护鲜。清腴不受俗人怜。说著江乡风味口流涎。故国三千里，流人二十年。牙齿零落负琼筵。吾舌徒存，欲辩已忘言。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "徵招 吊黄闵山韵",
	"paragraphs": "夕阳斜掩江潭柳，萧疏似吾衰老。往日翊风流，只春波曾照。旧游人渐少。更谁问、茂林遗稿。回想年时，征西幕下，推襟送抱。芳草怨王孙，久归去，冷落更无同调。风雨听鸡鸣，耿宵寒声峭。夜台携手好。可还供、阮籍吟啸。试招寻、漂泊吟魂，悔归期不早。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "石湖仙 寿竹勿年伯八十，用白石韵",
	"paragraphs": "流云银浦。正玉露初零，荷净凉处。满酌碧霞觞，有词仙留连未去。王城游戏，曾看遍丁歌甲舞。相与。论楚材、自有千古。灵光岿然二老，和天琴、同赓丽句。八表尘昏，历历鸡鸣风雨。运际贞元，寿同旗翼，中流抵柱。堪共语。光芒万丈文府。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "大圣乐 咫社月课，依玉田体，散仙先成，依韵和之",
	"paragraphs": "憾户风严，逗帷霜劲，更增寒趣。拥小炉细拨残灰，领略煨竽。往事都忘何处。问夜未央芜编展，且欹枕搜寻余几蠹。月又吐。映窗外秃枝，横斜如许。江郎惯吟恨赋。有多少贪痴生怨苦。任触蛮争斗，色龙曼衍，装点江山歌舞。却笑老来闲无事，向谁检神方教景驻。东华路。待春入万家烟树。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "金缕曲 蔡息庵表弟以文恪公少宗伯公名刺见贻，背列地址为西四牌楼北，当街石老娘胡同，东口睡北，此宅入久易主矣，感赋一阙",
	"paragraphs": "文恪当年宅。在城西，四牌楼畔，当街庙侧。石老娘标胡同号，犹是明朝遗迹。认第二大门路北。坊巷方隅分明记，有鲤庭，桃李尝趋集。数年序，已逾百。王郎往昔侨居日。我曾经，追陪觞咏，升堂入室。庭院幽深花树盛，窈窕浓青蒙碧。有几许，养翁亲植。草木何如人寿永，问青杨，旧馆谁能识。循残纸，感而述。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "定风波 和正刚病中夜起韵",
	"paragraphs": "去后留香坐席温。书来益令想清尘。底事带围新减寸。小病。散花丈室为回嗔。夜起孤吟应袖手，三九沉阴。天际结层云。还向寒衾寻好梦。珍重。迢迢须爱百年身。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "八节长欢 其一 鹣庵书示元夕词，次韵奉和",
	"paragraphs": "莽莽尘寰。众人皆扰，有客能闲。感时惊病久，思归放愁宽。上元宴集空回首，谱新声、绝胜花间。珍重传来小笺，先道平安。前宵皓月圞圆。步空庭、尽我流连。邻舍尽安眠。知梦里，几多离合悲欢。更谁会，把斯情写上吴笺。须打叠，倡予和汝，莫让当年。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "八节长欢 其二 鹣庵叠前韵见和，并为贱辰预祝，季迟亦叠韵见投，率和报谢二公。",
	"paragraphs": "一落尘寰。行年八十，既寿而闲。昔为名利役，未识地天宽。如今老向万人海，尚许吾蛩处其间。赢得行歌燕市，看弈长安。繁华旧梦难圆。曾月夕花朝，骑并车连。醉觅酒家眠。容一一追寻，自有余欢。承良友，为颂祷惠损词笺。升平世，媻婆扶杖，相期共乐余年。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "生查子 为孙正刚题汪公严画少陵诗意册“四更山吐月，残夜水明楼”",
	"paragraphs": "山静夜深沉，水月相磨荡。俯仰自空明，不倦幽人赏。尘事不关心，一笑怜疏放。此景无时无，吾欲从之往。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "丑奴儿令 敏庵丐哥齐来乞书，赋此寄之",
	"paragraphs": "三年远别春风面，每遇孙郎。便说周郎。道是相思日月长。词人自古多游蜀，杜老歌行。务观篇章。努力名声爱景光。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浪淘沙 壬辰上巳与散仙游北海，坐五龙亭茗话，散仙以词纪事，依韵和之",
	"paragraphs": "岁岁暮春天。诗思多悭。偶来琼岛液池间。未忘永和当日事，特异暄寒。一自解征鞍。远隔关山。美人天末几时还。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "齐天乐",
	"paragraphs": "采香经过西陵路。画船载来春绪。倦眼窥青，低眉亸翠，省识霞条烟缕。芳心暗许。尚记得初逢，那边亭宇。换羽移宫，夜窗翻遍旧时谱。流光去。如迅雨。甚景物依然，怀抱非故。往昔香销，明朝酒醒，幽恨那堪重赋。画图认取。剩两岸髡枝，一篷凉雨。莫漫猜疑，年深讹梦语。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "声声慢 听雪限九十七字仄韵，庚寅社题",
	"paragraphs": "闲庭向暝，叠幕生寒，天公散花无迹。洒户侵檐，瑟瑟凄凄戚戚。香篝有人倦欹。尽猜疑晚来风力。怎禁得，怕竹梢梅蕊，被他横折。往日曾听伊处，伴榆塞暮砧，柳边荒笛。而今却是，惊破小斋岑寂。遥怜嚼毡客老，和悲凉笳吹于邑。乍梦醒又银壶残点滴沥。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "鹧鸪天 社题，春感",
	"paragraphs": "昨夜东风拂翠帷。漏长灯尽梦参差。朝来寒减偏慵起，怎奈心绪不自知。看镜懒，卷帘迟。检书读画总支离。刚拈筠管旋抛却，又展楸抨复败棋。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "喝火令 鹣庵以寄鹤亭词见示，依韵赋赠",
	"paragraphs": "古柏经霜碧，斜阳向晚红。耄年情兴少年同。依旧刻商引商，南北两词宗。绛树双声应，灵犀一点通。光宣往事等飘风。记得春明山外旧游踪。记得春申江上，前岁一过从。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "暗香疏影 君坦以画卷属题，正值牵牛花开，次其暗香硫影词韵咏之，时丁酉七月朔也。",
	"paragraphs": "紫帔翠褶。饮夜来露气，亭亭娟洁。小隐墙东，回避朝阳自怡悦。一自银河间阻，空怅望、情难灭。婉转滴落人间，痴也胜于黠。茧纸长留倩影，觑篱畔掩映，难以攀摘。待秋来桃趁春归，都让此君清绝。朝朝暮暮常相见，诉身世，飘然如叶。忆儿时，叠入书囊，曾伴枯蝉乾蝶。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "水调歌头",
	"paragraphs": "明月有时有，何用问青天。一丸晶魄轮转，经历若千年。底事强分今古，又把东西轩轾，梦呓太酸寒。我与久相识，意在有无间。尊满满，歌缓缓，破愁眠。吟朋欢会，今夕更比昨宵圆。难得良辰美景，如此赏心乐事，四美一时全。水调和新唱，聊以斗婵娟。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "八声甘州 孤桐效新乐府拈此调赋近事，邀同作，为赋人造卫星。",
	"paragraphs": "昔尝闻少皓，命重黎，绝地与天道。历沉沉亿载，茫茫下土升陟途穷。蓦地一丸晶魄，昆耀走长空。日绕寰球转，掣电流虹。瞬息扶摇直上，恁凭兹巧，历费煞神工。杞天荒，突破造化与同功。想原来，青云有路，任嫦娥飞向广寒宫。看三箭奇勋待奏，压倒西风。",
	"id": "2a35e4b1-171e-3aac-8919-f8a6335ded84"
}, {
	"author": "许宝蘅",
	"title": "浣溪沙 建国十周年国庆节献辞",
	"paragraphs": "推到古来封建局。崭新学术骋神奇。十年奠定万年基。百废俱兴无弃利，多方科技展新知。竿头日进复奚疑。",
	"id": "2a35e4b1-171e-3aac-8919-f8a6335ded84"
}, {
	"author": "李继熙",
	"title": "燕春台 述怀",
	"paragraphs": "山竺初红，木瓜渐绿，一年好景如斯。惯客天涯，等闲忘却芳时。劳劳尘世何为。有樵夫牧子，尽堪话旧，粗茶淡饭，尚可忘饥。他乡岁月，故国音书，自甘淡泊，聊慰清娱。此身如寄，管他得失盈亏。天下滔滔，人争附热，我愧投机。是和非，落落千载事，孰与知之。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "雨中花",
	"paragraphs": "白雾漫天飞似雪。又逢了清明时节。惜别愁凝，伤春泪涌，并向心头咽。那知好景成虚设。更谁与亲亲热热。徙倚妆台，眉痕浅淡，怕拟初三月。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "鹊桥仙",
	"paragraphs": "红笺倦注，绿蛾慵染，幽恨重重难画。迟郎小立最分明，怎不记水晶帘下。月横金管，风飘锦带，一曲江干初罢。别来几度见蟾圆，又负却中秋良夜。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "风入松",
	"paragraphs": "风吹落叶冷敲门。细雨湿黄昏。梦回枕畔芳魂杳，追寻处但见啼痕。窗内残灯短榻，楼前流水孤村。繁华往事那堪论，别语更温存。惺惺自有相怜意，况难忘叮咛殷殷。何日金闺重到，逢迎翠袖红裙。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "虞美人 其一",
	"paragraphs": "瓣香心愿人谁识。可以耽孤寂。河梁分袂几经秋。剩有梦魂夜夜到妆楼。昨宵又被余酲困。一枕香云润。觉来无力倚东风。恰似海棠睡起带惺忪。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "虞美人 其二",
	"paragraphs": "双镮轻掩无人到。独对菱花晓。开奁检点旧鸾笺。怕看鸳鸯两字写盈篇。近来莫道心情恶。镜里颜非昨。天涯鱼雁又沉沉。忆自楝花开后到而今。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "卖花声 见月有怀",
	"paragraphs": "蟾影上帘端。记得同看。和他密语到更残。不管人间风露重，只管贪欢。重凭碧雕阑。无限心酸。玉楼人去几时还。争似窗前明月色，依旧团圆。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "唐多令",
	"paragraphs": "何处最魂销。雨飘风也飘。怕凄凉旅路迢迢。几度相思拚闷损，曾瘦到，沈郎腰。痴念未全消。寄情鸿雁遥。算无端又遇娇娆。不信欢场空惹恨，记昔日，与今朝。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "拨香灰",
	"paragraphs": "香沉睡鸭黄昏后。吹客梦，西风还又。把定心儿不想伊，怎抛却，愁时候。桃花人面都依旧。恨只恨，自寻僝僽。眠食因伊不准时，何须待，秋来瘦。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "高阳台",
	"paragraphs": "炉篆香销，筝弦声歇，山房月冷空阶。花影扶疏，甚时催上瑶台。客愁漫道难消遣，对金风独酌金罍。更安排茶灶笔床，陶写幽怀。炎荒竟岁长如夏，只榆黄橡紫，秋色佳哉。载酒当年，江湖任我徘徊。碧云缥缈繁华梦，算人间那有蓬莱。盼今生慧业依然，莫更心灰。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "凤凰台上忆吹箫 和漱玉原韵",
	"paragraphs": "脸印红霞，眉含翠黛，见人佯自低头。更鬓香风动，翻漾帘钩。应是多情缘分，没著处，怎愿干休。频来也，无分昼夜，那计春秋。休休。轻颦浅笑，记逗向郎边，欲去还留。念蘅芜回首，梦冷朱楼。便有㕙毫千乘，难描得剪水双眸。当初错，嗔伊不该，恼乱闲愁。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "满庭芳",
	"paragraphs": "轻粉重施，薄衣初试，西风庭院微凉。新妆才罢，何事倚回廊。月色梢头独上，褰帘望一片银光。寒烟里，离魂正渺，犹自忆潇湘。断肠芙蓉帐，烧残绛蜡，爇尽沉香。更琼笺万叠，难写琳琅。不是侯门如海，也抵得陌路萧郎。频相问，天涯无恙，往事已茫茫。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "满江红 其一",
	"paragraphs": "斜倚薰笼，依旧是月华如水。独自个，多时凝伫，恹恹倦睡。密约未酬偕老愿，锦机难织回文字。算而今，惆怅望江关，人千里。清狂态，妾何忌。临歧语，君应记。奈徽容几日，顿成憔悴。佳句错教鹦鹉学，良缘羞把鸳鸯比。尽凄凉，含泪拭鲛绡，春风里。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "满江红 其二 黄岩管震民老丈以手书条幅见赠，并嘱为其玉照留题，因谨倚少苏大兄满江红原韵，填此阕报之，即希粲正",
	"paragraphs": "潇洒仪容，看此老风流如许。长伴得猺花犵鸟，冷猿昏雨。傲骨生成翻自笑，吟髭撚断何辞苦。算浙东人物本英豪，严光侣。君两次，居胡虏。吾十载，听蛮语。任春风杨柳，玉关难渡。倾盖莫忘车与笠，飞觞共醉歌和舞。谢多情一幅写黄庭，遗缣素。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "声声慢",
	"paragraphs": "春归巷陌，烟锁楼台，樽前明月三更。带醉相逢。钗行细认难明。裴航只余狂态，况蓝桥又遇云英。游仙梦，与徘徊竟夕，懊恼卿卿。长记曾携手处，恨凤箫人远，消息冥冥。薄倖而今，休问谁是多情。应知缄愁封泪，误几回寄与娉婷。空忆着，待何时重答旧盟。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "台城路",
	"paragraphs": "也知客路愁无著，何堪把相思害。百计千方，三番两次，多谢檀郎恩爱。痴心错怪。甚情绪纷披，纠缠难解。醉眼颦眉，为谁妆出可怜态。几回苍甸紫陌，相将游冶处，蜂蝶妨碍。杜宇声中，圆蟾影里，拚得凄凉叵耐。低徊往事，叹好景无多，青春不再。一段姻缘，愿天公遣派。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "十二时 春忆和陈少苏内兄作",
	"paragraphs": "问苍苍，九十春光，几度月明花媚。忆梅雨、翻风梨云，糁雪阴晴天气。红树墙头，绿杨楼外，时有鞦韆起。空认取，纨扇银筝，细写风流，不似当年人耳。更那堪，重重好梦，未得赤绳同系。瘦恼菱花，宽憎玉带，冷到青绫被。纵有前约在，绯桃莫报秾李。叹世间，楸枰一局，毕竟都成儿戏。蜗角名轻，蝇头利薄，不敌真真意。侠烈今已矣。飘零祗应如此。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "花心动 夜游槟城关子角",
	"paragraphs": "海暗云高，看江城，夜夜怒涛争咽。灯塔摩天，万古空悬，几度乍明还灭。笙歌十里连霄汉，趁一带，舳舻相接。更多少风流裙屐，沸烟腾月。我也离愁莫说，任数载浮沉，独弹冯铗。湖海元龙，豪气消磨，回首不胜凄切。来迟已负灯前约，知身外悠悠何物，待归去，扁舟五湖钓雪。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "大酺 其一 重到槟城，感填此阕",
	"paragraphs": "载酒年年，人间恨，沦落天涯何处。争知行乐耳，有银屏紫袖，便须同住。织锦封鱼，吹箫引凤，况是深情相顾。南国长消受，记偎红拥翠，此生轻负。更年少轩昂，风流才艺，任教天妒。芳时容易度。频搔首，点点飞红雨。谁信道，温柔已矣，冷落如斯，梦儿中，都无凭据。旧地闻歌舞。难禁得，英雄末路。问重见，销魂否。三生杜牧，准拟佳期休误。料应等闲心许。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "大酺 其二 曾瑞熊以词见和，予读之，颇感其意，因叠前韵答之",
	"paragraphs": "捧读瑶章，知己泪，感入灵犀深处。鸳鸯终并命，奈多情谁倩，赤绳系住。梦逐香飘，病随秋起，赢得倾城一顾。匆匆分手后，算重来玉勒，深恩虚负。任红袖新欢，青笺旧约，燕猜莺妒。相思愁几度。余都是，闷损廉纤雨。最可恨，桃花无恙，燕子依然，只人生，杳茫难据。旧曲霓裳舞。空回首，仙源迷路。君为我，伤心否。伤心莫问，芳讯天涯虽误。尚有襟期如许。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "水调歌头 其一 衡阳王剑龙南游三载，与予同事于槟城钟灵中学，此次假归省母，向余索词为别，赋此送之",
	"paragraphs": "小别非长别，无事动离情。天南地北何限，来往支身轻。一路椰风榔月，千里蛮山瘴海，聊以伴行旌。唱罢阳关曲，慷慨上征程。过淞沪，溯武汉，访洞庭。潇湘夜渡，衡阳雁落两三声。游子天涯归也，免得倚闾盼望，骨肉慰飘零。且喜团圆日，椒酒好频倾。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "水调歌头 其二 阅报有感",
	"paragraphs": "世界原多事，杀气自萧森。渐听太平洋上，伐鼓与摐金。甚么和平协约，甚么裁军会议，角逐枉操心。料得暴风雨，末日快将临。试看他，希特勒，史丹林。形成壁垒，磨拳擦掌势骎骎。谁是人民阵线，谁是法西体系，那肯复沉吟。但有匡时愿，共报国仇深。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "华胥引 题亡妇素真绣玫瑰花图",
	"paragraphs": "疏枝沉瘦，密瓣浮妍，浅深相称。绿意红情，丝丝谱出娇弄影。暗觉摇曳风前，似玉容明靓。盈尺生绡，寂然长护金镜。空忆年时，费柔荑几番排整。冶条娇叶，输与兰心蕙性。虽有丹青渲染，料化工难并。愁对菱花，那堪重赋清景。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "南浦 酬陈少苏谢幼青二兄",
	"paragraphs": "客边听雨，向西窗，剪烛快清谈。各有豪情逸致，挥笔兴尤酣。此日相逢何处，念同时落魄滞天南。怅家山万劫，绿鳞黄耳，信息总难探。历尽崎岖世路，但生来傲骨为谁嫌。况是钟期既遇，流水奏何惭。从此气求声应，喜吾曹，嗜好共酸咸。算风流蕴藉，酒狂诗瘦镇相兼。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "永遇乐 雨夜即事",
	"paragraphs": "雨滴楼头，灯昏街尾，断魂何处。汽笛依稀，胡笳隐约，杂几声蛩语。椰烟凝碧，随风澹荡，渐觉夜凉如许。何须待，云窗水阁，销得一襟残暑。狂歌痛饮，豪情未减，犹是少年张绪。烛短香残，曲终人散，倚枕寻旧句。层层曲槛，珠帘不卷，好把梦魂留住。任窗外沙鸥浅渚，自来自去。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "金缕曲 其一 赠沈用宜，倚成容若韵",
	"paragraphs": "身世浮云耳。偶相逢，流连风月，夸谈门第。满腹牢骚无限事，尽入诗情酒意。依旧是半生知己。慷慨悲歌君莫笑，对娥眉肯洒穷途泪。多少恨，付流水。宽怀且自寻酣醉。尽由他鸡虫得失，易招猜忌。天下文章余几辈，耿耿此情何已。但剩得千般追悔。宿酒零香消未了，又匆匆惜别他乡里。相忆诗，从头记。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "金缕曲 其二 寄金宝陈晴山怡保黄蕴山",
	"paragraphs": "惭愧雕虫技。笑依前，萧条羁旅，颓唐暮气。料理虚名身后策，稍稍著书而已。算今日阅人多矣。聚散交疏惟势利，更营营逐逐真无谓。君与我，淡如水。闲愁消遣知何计。且叮咛分题雅咏，邮筒频寄。自是诗人相得处，别有一番天地。说不尽存亡兴替。文化南洲称落后，看风流儒雅凭谁继。持此愿，矫时弊。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "金缕曲 其三 槟城阅书报社刊行廿四周年纪念册，丘明昶主席许生理副主席徵余为编辑，赋此答之，并呈革命前辈吴世荣老丈",
	"paragraphs": "革命策源地。念年时，风流人物，一堂济济。斩木揭竿当日事，谁识党人深意。廿四载典章咸备。各有雄心难尽敛，洒忧时几点新亭泪。驱猛兽，排洪水。剧怜举世皆魑魅。幸频年宣传正义，籍资鼓吹。海外机关今散尽，硕果仅存而已。况公等都还健在。作史惭非牛马走，叹吾生也晚心逾醉。搜索遍，枯肠矣。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "金缕曲 其四 槟城喜晤张干之将军，即席赋赠",
	"paragraphs": "槟岛停征棹。喜将军，乘风破浪，宣威南徼。百万侨民迎虎旆，赢得欢声载道。看伟绩追踪三保。屈指神洲推志士，岂吾闽人物庸中佼。任意气，凌燕赵。识荆此日嫌非早。念天涯留连杯酒，几番歌笑。回首半生成败事，何用较量分晓。只党国深萦怀抱。大好河山终板荡，仗男儿身手须重造。有几个，堪同调。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "念奴娇 赠方祥丈",
	"paragraphs": "征途牢落，问当年车笠相逢何处。别后离怀何所寄，遥指暮云春树。水驿风凉，江城月白，此际欣重遇。逢君一笑，几番离合无据。依然正学家风，望溪词采，未把儒冠误。健笔一枝犹在手，准备诛奸锄蠹。叔宝无心，常山有舌，长作蛟龙怒。相期他日，腾云更化霖雨。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "风流子 其一 慰内子素宽",
	"paragraphs": "牛衣空对泣，无端处，泪浪涌成潮。判乞食风情，箫吹吴市，齐眉佳话，舂赁如桥。记当日，丝桐调绿绮，玉佩赠江皋。检点欢场，漫嗤志短，商量往事，倍觉魂销。长卿正萧索，百斤谁买赋，刬地无聊。赢得封侯梦醒，枕畔迢迢。算菽水非甘，难承色笑，貂裘已敝，犹上征徭。最是茂陵秋雨，愁听潇潇。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "风流子 其二 年来家国多故，环境日非，四顾茫茫，生趣日促。因走笔书此，以寄孤愤",
	"paragraphs": "苍茫身世感，空回首，愤火欲中烧。怅北国山河，已成破碎，南洲景物，太半萧条。又何况，长贫终有命，多病更无聊。转瞬光阴，天荒地老，缅怀陈迹，云散香飘。酒杯容易借，堪嗟是，依旧垒块难浇。自分头颅如许，不免虚抛。念对泣牛衣，竟为穷士，裹尸马革，孰作鬼豪。尽把糊涂旧账，一笔勾销。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "望海潮 其一 陪许地山教授陈少苏内兄陈敏树内侄同游槟城公园",
	"paragraphs": "萍踪初聚，兰情方契，游心忽忆公园。猿啸暮云，花飞春榭，椰林萦带荒烟。瀑布正高悬。看凿池蓄水，移石成湍。曲涧斜桥，思量何处不奇观。安排竟日流连。且寻幽选胜，直上岩巅。收入镜头，踏穿屐齿，几回煞费钻研。美景自年年。似绿肥红瘦，蝶后蝉前。正好吟筇醉袂，相与话沧田。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "望海潮 其二 姚名达教授与其女弟子封禾子沈乃蓉二女士为女子月刊社宴客于沪上青年会，时予方自槟城假归，被邀列席，在座有陈碧云梁雪清诸女士及王统照赵景深汪馥泉许杰张若英马子华上官公仆等三十余人，皆当世文坛名作家，洵省事也。因为之赋",
	"paragraphs": "幽燕研史，沪淞讲学，梁门衣钵真传。书校鹅经，文成獭祭，风流不减随园。雅宴话文坛。似兰亭修禊，毕至群贤。青年会上，一时裙屐尽翩翩。天涯我也情牵。辛忝陪末席，共证前缘。泛剡清愁，瞻韩夙愿，都教付与缠绵。空际月轮悬。问嫦娥何事，今夜偏圆。不管华筵易散，照影自婵娟。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "水龙吟 欢送王景成副总领队统率马来亚华侨健儿赴沪参加第六届全国运动会",
	"paragraphs": "飙轮直指江南路，烟波渺淼云天阔。旌旂照日，衣冠簇锦，整军待发。万里长征，浩歌慷慨，壮怀激烈。记华筵祖饯，笑谈尊酒，浑不似，寻常别。胜会又逢佳节。看归来，锦标谁夺。健儿身手，跨高跳远，标枪掷铁。还我河山，兴吾国族，端资团结。除与君共勉，悠悠此意，向何人说。",
	"id": "4be631fa-c642-3558-b7ac-abdc7035bdb8"
}, {
	"author": "李继熙",
	"title": "大江乘 伤时",
	"paragraphs": "新潮浩荡，看时代轮齿未停片刻。堪笑书生迂阔甚，主义空谈何益。万里投荒，乘桴海上，此意无人识。问谁能为吾民，拯斯饥溺。尽道雨涩风艰，山羸水瘦，长叹望京国。匪祸滔天缘底事，休把承平粉饰。近五年来，鹰瞵虎视，弱肉遭强食。内忧外患，料诸公怎忍忘得。",
	"id": "4be631fa-c642-3558-b7ac-abdc7035bdb8"
}, {
	"author": "顾宪融",
	"title": "凤凰台上忆吹箫 寄鸿范杭州",
	"paragraphs": "绿草西湖，豆红南国，懵腾两度春残。记郁金堂畔，打桨人还。挥手江天如梦，盈盈处小袖云蓝，平生愿，银河双稳，璧月双圆。悭悭。锦鱼风急，千万字相思，寄也徒然。只丁宁珍重，劝道加餐。有日桑麻鸡犬，更携取眷属神仙。同消受烟波画船，竹石林泉。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "长相思",
	"paragraphs": "风满栏。雨满栏。一树残花啼杜鹃。不啼难上难。情绵绵。意绵绵。梦里行云去那边。小屏山外山。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "疏帘淡月",
	"paragraphs": "帘儿疏处。笑天亦悬弧，蟾牙乍吐。弹指年华，还被西风吹误。香名未饮琴心住。数兰因几分悽楚。床头拊剑，烛边掩泪，雁声如雨。叹何日双栖云渚。围棋赌胜，彩丝分缕。酒饵茶糕，付与粉荑亲署。只今旅梦多萧索，苦难寻枫江桑墅。系稀见否，花阴罗袜，瓣香初炷。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "眼儿媚 题画屏秋思图",
	"paragraphs": "轻帘半截上钩才。蕉叶响瑶阶。屏山当面，阑干背后，人自天涯。支颐何事恹恹甚，玉腕懒慵抬。雁儿消息，梦儿凭据，一地胡猜。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花 其一 初过浒关",
	"paragraphs": "一角情天娲笑补。打叠眉弯，拦住愁来路。奇福是天私付与。分明苦尽甘来处。蓦见倾鬟前又伫。低涩乡音，坐并兰肩絮。约种柔蓝三万树。青裙缟袂消魂汝。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花 其二",
	"paragraphs": "慧舌犀心都已许。妙曼言诠，合是庄骚注。朱鸟窗前花半舞。含羞听到寒暄语。抛我流光容易去。去岁来时，钿约悤悤误。辛苦今番须记取。横波盼断斜阳路。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "台城路 再过浒关",
	"paragraphs": "村溪不分流红早，游骢再番来系。麦荠新塍，桑楸旧径，换了桂花天气。屏山纵蔽。想牡蛎墙头，尽伊凝睇。渐近珠窗，楼心缥渺篆烟细。频年雁邮忙递。笑司阍奴熟，讶侬名字。犬雅宜驯，鹤娴能舞，漫道蓬山云秘。兹游堪记。总别后思量，见时惊喜。今夜归鞍，梦魂何处避。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱 其一",
	"paragraphs": "蛎壳窗寒镜阁虚。浅吟侧醉总怜渠。罗衫红凝泪模糊。斑管修箫闲谱令，冰纹炙砚夜临书。回文消息近何如。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱 其二",
	"paragraphs": "彩凤裙飞误晓霞。四禅天远碧云遮。屏风录曲梦些些。卯酒魂销蝴蝶县，丁帘春盎牡丹衙。小词新选浣溪纱。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "水调歌头",
	"paragraphs": "买得七香组，只是绣婵娟。兰因麝果多少，拨起旧情禅。花满茶樯酒幔，月满江桥水栅，便欲刺吴船。暝色拂鹣影，灯火凤城偏。山水癖，儿女福，尽缠绵。前尘草草三载，纸帐梦魂牵。好趁桑津蚕月，待把苏船米舫，仙眷画图添。且嘱青鸾去，佳约莫轻传。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱",
	"paragraphs": "花压帘栊酒满壶。斜风小院半人无。纱衣天气雁儿疏。种出绿杨低似柳，结成红豆小于珠。薄魂销尽病相如。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "高阳台 淑群由家赴校，道出梁溪，以手制鹅油糕见馈，作此谢之",
	"paragraphs": "彩缕绳松，银彄匣紧，红酥细透春香。药裹文箫，问谁携与琼浆。殷勤如玉煎茶手，料呵寒一晌忽忙。要安排渴病文园，馋病刘郎。食单亲检翻新制，道调脂糁粉，总费商量。巧样玲珑，可怜红比斜阳。天涯难辨愁滋味，盼云厨甘苦同尝。甚时间双劝霞觞。共醉柔乡。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "洞仙歌 其一",
	"paragraphs": "峭寒几日，滞天涯行色。钿约劳伊苦相忆。怕鬘天劫换，鸩鸟欺鸾，还寄与一简梅花消息。姑苏城外住，梦醒江枫，重画旗亭酒家壁。倚枕忏飘零，碧海青天，这艳约怎时圆得。只灯火楼心预先寻，试招取离魂，小屏风侧。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "洞仙歌 其二",
	"paragraphs": "到门嘶骑，乍鸳衾寒破。明月怀中霎时堕。道相逢蓦地，乍见翻疑，却不信昨夜梦儿真个。笑啼浑不惯，小握柔荑，扶入云房并肩可。方寸小韦囊，替整归装，还几度询侬劳么。更搜索柔肠话寒暄，只阵阵销魂，口脂风过。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "洞仙歌 其三",
	"paragraphs": "瑶台凤侣，是人天佳偶。携酒园林此番又，向朱栏照水，翠槛眠云，消受那劫后莺花梅柳。沈香亭上坐，欲借丹青，画取鸳鸯永厮守。未忍拂郎心，半晌迟疑，终究是赖伊点首。只软语叮咛要珍藏，怕春水池塘，又教吹皱。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "洞仙歌 其四",
	"paragraphs": "将离花发，怅空桑三宿。自写蛮笺已盈幅，替虞姬作传，谢女钞诗，祇博得巾帼才人输服。翠樽劳苦劝，一叠阳关，乐谱新翻断肠曲。愿化作菱花，长伴妆台，尽消受眼缘眉福。怕别后相思没人知，拚醉倒罗帏，尽情歌哭。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "高阳台 题雏伶黄翠芳演少华山剧，为朱大可作",
	"paragraphs": "莺舌能圆，蟾眉解逗，十三蹙锦韶华。小朵痴云，何心绿到天涯。筝边世界懵腾里，况梨园一剪柔怀。灿香氍，点点银星，逼吐琼花。芙蓉帐外春魂冶。怎东风薄倖，吹老胡麻。搓粉光阴，自怜还自怜他。金炉永夜同呵手，恨灵娲牒谱参差。最消凝、朱十风流，倚醉红莎。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "卖花声 端阳",
	"paragraphs": "池柳倦拖黄。低护鱼仓。粉绵吹尽暗萍香。燕子多愁莺又病，没个商量。楼馆昼初长。蜂影敲窗。生涯忙煞小蚕娘。梅子太酸桑太薄，无奈端阳。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "南楼令",
	"paragraphs": "巧样小霜纨。晴峰千万攒。试㕙毫玉镜台宽。仙寺松阴留一径，待明月，照归鞍。离绪惹无端。团绡自写看。怨银床鸳梦清寒。莫道今宵闲半刻，闲不过，是阑干。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "临江仙",
	"paragraphs": "春送送春人去后，苔痕绿上回廊。绕廊竹子近潇湘。窥人廊外月，犹盻雪衣娘。惆怅褪红窗六扇，为谁掩过昏黄。书签针匣耐思量。横波留一寸，不管断人肠。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "满江红 兰陵寓次作",
	"paragraphs": "灯火层城，烟树外我来何突。偿不尽诗逋酒负，情场风物。客里吟怀如水嫩，晚来醉靥思花渴。向眉痕应有几分同，窥檐月。消不尽，相如渴。归梦杳，梵音歇。剩河山容我，苦寻生活。玉雪修成才子妇，缃桃妒煞东君妾。只鸳衾一样怯春寒，宵来魇。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "南歌子",
	"paragraphs": "烟雨春将息，园亭客倦迷。邻家胡蝶也双飞。欲买今宵好梦贱如泥。影事翻新曲，私衷托■词。庭前开遍野蔷薇。便是不成怜爱也思伊。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱 其一",
	"paragraphs": "柳抱湖楼倚碧虚。看山合与可人俱。墨罗裙幅敛还舒。旅记三宵劳擘画，邮笺一载费临摹。恁般字迹肖郎无。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱 其二",
	"paragraphs": "丝雨丝风抹画幨。银灯如雪夜厌厌。笑啼无计讳双尖。角枕温存花朵一，臂纱疼惜豆痕三。十分幽语被池缄。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "钓船笛",
	"paragraphs": "玫脸暗凉侵，风咽语香如雾。坐近湘妃榻子，背小年词赋。窥人月子未曾圆，替把流光数。闲过枇杷时节，又十三四五。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "多丽 己未春暮过白鹤江有晤",
	"paragraphs": "小江村，粉墙络满江蘅。柳丝边兽环静掩，降阶乍识飞琼。话乡闾新踪共寄，传名姓旧迹犹萦。烟絮迷离，风灯历乱，少年羁旅此时情。莫不是天寒翠袖，一例也飘零。空惆怅，荒溪有鹤，孤馆无莺。记年时蓉娘语我，读书曾共深更。卷湘帘清吟摊卷，挑银烛幽怨调筝。爱国芳心，拿云奇气，河山纤手许同撑。怎禁得相逢此地，疑梦复疑醒。还留待，画眉归去，共话前盟。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "行香子",
	"paragraphs": "春水归船，香雪征袍。又悤悤节过樱桃。相逢一笑，莫负今宵。话匡庐烟，潇湘雨，广陵潮。半堕鸦髾，半颤兰翘。嫩光阴薄茗初浇。离愁一点，何处轻抛。在绣床肩，银烛背，画帘腰。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "消息 电话",
	"paragraphs": "纵隔红墙，能传碧落，蓬山非远。响到鸾铃，移来凤屧，耳鬓厮磨惯。小模糊处，回身重问，祇怪春雷惊断。甚相思无从说起，还赖一双牙管。分明当面。爱而不见。多事红丝牵绊。嘱付千回，因缘一线。做个同工茧。寻消问息，如兰吹气，应彀几番留恋。只防伊些儿道着，惹人腼觍。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "望江南",
	"paragraphs": "支离骨，一阵峭寒惊。病似秋潮常有信，药如春雨太无凭。愁理玉靴笙。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "祝英台近",
	"paragraphs": "夜沈沈，云暧暧。悄起看河界。暗祝心期，拜罢又重拜。生怜露屧欹花，风鬟侧月，怎禁受嫩凉如海。钿盟在。试寻一带银塘，莲叶未全败。双桨来时，众里有人睐。只今朱雀窗前，玉鹅屏底，尽宽褪砑罗裙带。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "兰陵王",
	"paragraphs": "小窗隔。尘满茜纱怨蜥。闲庭外疏星耿凉，数点悽花忍重摘，玉笙和恨炙。遮莫瑶情减却，如今不思伊怎休，几个黄昏没将息。依稀小眉碧。记坐近兰缸，清话难得。溅香霜柚劳亲擘。更绣被烘罢，狸奴去后，偎人浅笑自脉脉，这欢悰都掷。岑寂。伴愁客。剩嵌影单彄，寻梦双屐。帘钩颤处斜风入，误环佩归也，回身犹觅。酒醒烛柂，泪暗揾，袖已湿。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "醉太平",
	"paragraphs": "尘埋凤靴，香销翠窝。柳花庭院风多。正猧儿睡那。芳华半蹉。心期半讹。丁宁燕子寻他，清明又过。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "卜算子",
	"paragraphs": "宝瑟十三徽，泥拨红酥手。生平梨花情性偏，密语温存久。几雨试茶风，半臂新添后。笑问西家蝴蝶飞，白骑人归否。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱",
	"paragraphs": "桂帐余阳热未残。横陈珠袜褪双弯。痴蚊纤掌避应难。半熟茶端唇外试，半蔫花卸鬓边看。生怜偷得几分闲。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "三姝媚",
	"paragraphs": "锦囊驮细马。听饧箫声长，好教游冶。小柳迎人，便学他青眼，解窥帘罅。别后光阴，添了你几分娴雅。千种离情，半盏茶时，怎生勾卸。惆怅芙蓉抛谢。感一片兰言，向侬温藉。水样浮名，漫累伊贬了，明珠声价。辗转思量，总不是相逢未嫁。惟把无题词句，归来细写。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "江城梅花引",
	"paragraphs": "那人从不解相思。比红儿。胜红儿。抱月飘烟，一尺小腰肢。堂下簸钱轻似燕，禁不住，坐人怀。晕雪肌。雪肌雪肌费猜疑。帘叉垂。烛又移。问也问也，低问与玉漏何其。今夜长卿渴疾要卿医。销尽柔魂多未得，还只倩，笔尖儿，供养伊。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浪淘沙 其一",
	"paragraphs": "支艇大洋西。笑汝能飞。泠然列子是耶非。指点绿杨城郭近，道是巴黎。云压小眉低。回首凄迷。吹箫拔宅待何时。我本大罗天上客，何限依依。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浪淘沙 其二",
	"paragraphs": "银汉晚潮收。料汝曾游。神仙终古恨难休。试摘白榆钱十万，借与牵牛。何处响飕飗。玉宇琼楼。高寒愿汝少勾留。转棹若逢丁令鹤，寄个诗邮。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "金缕曲 唁沈山灵悼亡",
	"paragraphs": "湿透青衫袖。最无端鸾离鹄别，钗分镜剖。从古宝鬘云易散，何况瑶台佳偶。怅春到荼蘼开后。一片红鹃留不住，遍青山啼的东阳瘦。酸切处，怕回首。年时我亦伤春够。数新词吊花哭月，十之八九。须信才人多薄福，更不如君还有。只几见白头厮守。噙泪看天何梦梦，试相携同把灵阍叩。返魂术，可知否。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "高阳台 庚申春莫，重过浒墅关作",
	"paragraphs": "剑泪弹空，琴心负尽，忏红又堕鬘天。瘦马残衫，劫来何处留连。璇宫卅六容人叩，盻银墙险陡依然。只年年窄绿双鸳，不到苔边。娇莺记共芳姿小，怎书声一串，触耳清圆。忍俊阑姨，误他裙褶都仙。夕阳红惯飘零样，隔房山螺髻犹偏。问人间，宿草春芊。可似蚕眠。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "忆旧游 九月十八日独游惠麓，寄畅园",
	"paragraphs": "正苔魂刬碧，棠泪堆红，蝶病销黄。寂寞登临感，纵名园秋好，已过重阳。坐我知鱼槛畔，万绿静生凉。记作对兰舆，冷泉去日，似此风光。纱窗试齐拓，镇檞叶无言，纷扑琴床。莫认分携处，怕野云古柳，还写明妆。剩把一襟愁思，收拾到词囊。更旅店今宵，孤衾醉觅痴梦长。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "迈陂塘 送冰畦伯之吉林",
	"paragraphs": "酿离情嫩寒如酒，替人又饯秋去。铜章一吏金河外，十鬓丝吹絮。南满路。看雁底关山，信美谁之土。塔名宁古。问一集秋笳，黍禾唱彻，消得醉魂否。江乡事，付与故园鸥侣。遂初且自休赋。车唇挈取双鹣影，添得膝前笑语。应惜取。只倦羽天涯，别有悲秋句。何时重聚。向蝤袅溪头，缁尘浣了，商略豆篱雨。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "减字木兰花 有寄",
	"paragraphs": "红妆季布。敢问别来无恙否。得婿休瞒。燕子来时我已谙。兰言在耳。那料心期成逝水。雪北香南。苦忆狂花十丈缣。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "恋绣衾 戏示肖梅",
	"paragraphs": "山头月子黄复黄。倩魂驰灯火那厢。嫁一个酸和靖，笑梅花太欠主张。眉峰槛外悽然绿，比当年褪了远长。找胡蝶低低问，带箫声飞在隔墙。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "寿楼春 用梅溪韵",
	"paragraphs": "惹蜀笺余芳。正轻绡约钏，微响芸窗。记送素心人去，衰柳残阳。缄鹦舌，拗莲肠。怨何戡年时清狂。看两翅颓云，半襟零雨，薄病不胜妆。江南路，屏山长。逗相思寸寸，吹漏箫腔。苦念低篷短烛，有客神伤。辜佳约，抛柔乡。叹不及月子随郎。且醉倒垆头，风来黄花摇暗香。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花",
	"paragraphs": "惨绿春华如逝水。漠漠孤踪，尝遍辛酸味。酒国边陲腾鬼气。浇愁那觅灵均泪。自古侏儒能饱死。如此头颅，碌碌因人耳。斗大长沙何足齿。安能郁郁长居此。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱",
	"paragraphs": "人似幽兰得气先。不将脂粉污清妍。薄寒况是养花天。愿化汝窑瓶一个，一生厮守镜台前。黄昏时节镇相怜。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花",
	"paragraphs": "万树垂杨垂不得。若个红楼，燕子曾相识。月腻风纤无气力。有人楼上初将息。一道银河清且窄。天是男儿，也有怜花癖。我本情场无阅历。年来作了王安石。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "青玉案 清明归途，用东坡韵",
	"paragraphs": "濛濛一径杨花路。是流水，随侬去。野岸荒湾谁与渡。几拳痴鹭。那时曾识，立在春归处。家山容易看春莫。驿壁模糊旧题句。欲浣青衫愁不许。断肠声里，者番重听，箫鼓前村雨。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "南歌子 其一 艳词",
	"paragraphs": "腰里鹅儿带，眉间燕子巾。笑语画堂春。木兰原不是，女儿身。座上人如月，筵前月似银。坐久作微呻。一庭花失色，爨为薪。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "南歌子 其二",
	"paragraphs": "衣是秦纨制，衾宜蜀麝薰。放诞恣相亲。莫愁银烛短，尽销魂。名士论斤卖，于今值几文。此语酒边闻。樊川同一笑，舌教扪。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "定西番 拟温庭筠",
	"paragraphs": "秋信长门金阙。莲漏定。翠帷开。响宫槐。诉与海棠休发，绣伊双睡鞋。此意隔墙黄月不能猜。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其一 拟顾夐",
	"paragraphs": "金雁辽阳初到。书渺。陌上柳参差。玉儿憨小解相思。知摩知。知摩知。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其二",
	"paragraphs": "一片空江烟浪。春涨。江上好行舟。杨花作雪打人头。愁摩愁。愁摩愁。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其三",
	"paragraphs": "■盏那回低劝。娇媚。浅笑整罗裳。微开茉莉鬓边香。狂摩狂。狂摩狂。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其四",
	"paragraphs": "正是雏云覆额。初觌。不语背香篝。粉光融处脸波柔。羞摩羞。羞摩羞。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其五",
	"paragraphs": "宿泪暗销金缕。无绪。门外乱莺啼。绿阴如幄闹红稀。归摩归。归摩归。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其六",
	"paragraphs": "欲剪离愁难断。春半。差梦去相寻。梅花无恙报书临。吟摩吟。吟摩吟。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其七",
	"paragraphs": "锦帐嫩寒如水。休起。枕畔亸香肩。梦中犹是倚郎眠。怜摩怜。怜摩怜。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其八",
	"paragraphs": "弹冷一筝金柱。纤指。烛影乱如潮。玉颜红隔酒觥摇。娇摩娇。娇摩娇。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "荷叶杯 其九",
	"paragraphs": "白袷征人年少。归了。酌罢送春杯。鹧鸪山下画船回。来摩来。来摩来。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "三字令 拟欧阳炯",
	"paragraphs": "春草草，事绵绵。晚凉天。银烛下，镜屏前。引箫风，窥㡧月，共无眠。忽然恼，有时怜。是瓜年。相思梦，嫩如烟。雁程长，莺路阔，去郎边。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "祝英台近 其一",
	"paragraphs": "酒微消，灯欲晦。兜上梦中事。拂拭吴霜，清泪乱星坠。溯来飒飒双眉，宝筝楼下，够几度沈吟憔悴。感知己。长乡卖赋金多，未要十分贵。洗尽燕支，花草有真媚。便教鸩鸨欺鸾，枲麻谤锦。更何处惹伊裙袂。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "祝英台近 其二",
	"paragraphs": "一鸢风，三尺絮。鸥梦忽惊破。蹋臂来时，垂杨为低舞。也应吓鼠名高，典骦怀恶，尽颠倒悲欢情绪。和卿住。门前草似人长，门外白云古。收拾诗巢，猿鹤不轻侮。分明桃粥饧萧，忽忽过却。又听到数声蛙部。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "祝英台近 其三",
	"paragraphs": "紫罗毫，青雀砚。楚楚镜台畔。拘煞檀奴，安置不容乱。兴来几笔骚兰，数拳顽石，试补上绣窗同看。乍来惯。此乡幽似温柔，流光暗中换。捉搦迷藏，鹦鹉隔帘唤。输他屧小欹鸳，巾长绾燕。笑一树好花狂颠。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "祝英台近 其四",
	"paragraphs": "暮云轻，人影小。相对峭寒峭。天样红楼，明日隔烟淼。归期纤指频抡，月圆月缺，有云外嫦娥偷瞧。太恅愺。闭门竹影萧疏，瓶笙沸茶铫。私语些时，琼姊不来扰。妙严宝相无方，珠珰卸了。装一个渔姑能肖。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "祝英台近 其五",
	"paragraphs": "掩齐纨，抛楚簟。薄病镇依黯。娇怯心情，妆罢翠眉敛。殷勤杏酪牛羹，邮车频馈，羹无奈不教多啖。发垂髧。瘦来抱月纤腰，一尺几分欠。盼遍音书，菱镜只愁揽。漫言客里狂奴，今番憩矣，负几许蛾眉肝胆。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "祝英台近 其六",
	"paragraphs": "好花残，明镜缺。厮守已三月。情史改场，春事到鶗鴂。伤心娇喘沈时，断霞明处，剩数语丁宁长诀。泪空咽。负心不斩男儿，天意复何说。夜夜萧斋，啼遍杜鹃血。从教焚砚椎琴，拗莲捣麝。怎解得这重冤结。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪纱 南翔古猗园题壁",
	"paragraphs": "竹树屏围一座幽。纱衣人上小茶楼。浮生半日可容偷。饥凤不来春草草，凉鸳欲睡夜悠悠。徘徊细觅旧风流。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "金缕曲 金陵道中",
	"paragraphs": "瘦马还相识。又驮来清霜古道，乱烟斜日。马上征衣西风冷，欲控青丝无力。细认取个人颜色。除却眉棱些儿地，早平生英气都消失。鞭指处，古城黑。年时湖海伤飘泊。好金陵山温水腻。久违游屐，是度重来山灵笑，风景何曾异昔。只何事独成悽抑。一把柳丝垂垂老，向渔阳集里愁难拾。襟上泪，不须拭。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花 登清凉山扫叶楼题壁",
	"paragraphs": "万绿藏山藏不去。树树西风，逼出秋无数。一座危楼山托住。米家画里无寻处。眼底几重城堞古。六代兴亡，说甚凭和据。扫叶僧来应不语。萧萧楼外声如雨。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "惜红衣 其一 将入楚作，用白石韵",
	"paragraphs": "送鹢回潮，教莺避日。一筝风力。拂拭春空，愁来两眉碧。红尘冠盖，谁解忆江关词客。岑寂。萍底旧沤，滞樽边消息。群芳巷陌。粉屐铢衫，闲欢乱尘藉。烟帆忽渺故国。洞庭北。料理楚兰悽调，付与雁奴亲历。更梦中纤手，低指大姑山色。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "惜红衣 其二 入楚不成，羁滞宁垣，心魂依黯，更成此解",
	"paragraphs": "禅味逃虚，雄心蹙日。浅消酲力。万变沧波，征衣黦愁碧。遥山暝赴，奈几树鹃声留客。魂寂。凉雨短灯，堕阿蛮香息。十年紫陌。何事狂踪，浮名一时藉。天涯咽念水国。路南北。强把一痕诗梦，归语白云寻历。怕宝筝楼下，悽损玉梅颜色。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "解连环 用清真韵",
	"paragraphs": "锦缄遥托。怜荒波稚柳，冷春绵邈。掩网户欲对清樽，恐江上杜鹃，怨情啼薄。旧院秋千，晚风打夕阳绳索。记高楼瞑语，碎剪梦云，疗别无药。洲边怕生蕙若。况飞霜鬓底，飘雨眉角。肯忘了箫局温香，把水样孤衾，待总推却。多少相思，拚寄与故山红萼。猛天涯遍寻不得，断鸿下落。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "阮郎归",
	"paragraphs": "茗花扶影散虚廊。簟波流梦长。危栏烟柳堕昏黄。翠樽双泪凉。丛笛老，画乂荒。罗帷生玉霜。十年哀感向残唐。何人知断肠。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "朝中措",
	"paragraphs": "蕙炉香袅曲屏边。闲梦绕秋千。粉管搁残芳讯，碧箫悽损华年。羊灯收尽，珠帘下了，一种恹恹。忽忆辛夷风底，玉纤弹瘦鹍弦。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "洞仙歌",
	"paragraphs": "曲琼窗底，觑嫩晴光射。兰息犹沈锦帷罅。把猧儿唤去，婴母捎回，却不禁翠尾一朝闲话。十分怜惜处，罗帕新痕，晾在花阴旧时架。拥被几惺忪，绮梦回时，放一桁帘波如泻。道做了檀奴要勤修，便扫地焚香，有何疑讶。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "菩萨蛮 其一",
	"paragraphs": "玉钩颤梦行云悄。麝烟不隔闻浓笑。宿雨牡丹肥。鸾衾语一丝。度墙珠漏细。未许乌龙嚏。偏是月胧明。眉痕宛转清。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "菩萨蛮 其二",
	"paragraphs": "夜莺啼绿双溪雾。钿蝉钗股凝香堕。斗帐熟红樱。娇眸腻似饧。薄裯遮翡翠。替卸诃梨子。烛焰敛风才。镜屏无数山。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "菩萨蛮 其三",
	"paragraphs": "虫虫■结缸花冥。蟾娘生小闻秋病。枕角惜余欢。微馨护若兰。欢多销病骨。欲避还痴绝。千二百轻鸾。教他一例瞒。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "菩萨蛮 其四",
	"paragraphs": "落红记得秋千底。绣鸳凉露浓于水。今夜抱伊眠。入怀教细怜。媚兰香乍馣。却惹维摩感。取次祝眉稍。工愁要福销。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "八声甘州",
	"paragraphs": "隔红帘啼损画眉儿，开帘暮云垂。有茶烟弄暝，桂香惹梦，凉月丝丝。似药炉当日，半臂忍寒时。无限销魂意，银烛能知。欲问碧山旧约，奈蛮娘悽怨，吹入参差。只江潭柳色，何事总依依。祝箫心再休惆怅，怕淮南鸡犬为伊痴。还凝听，有秋声处，都是相思。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "齐天乐 双十节感赋",
	"paragraphs": "南云朔雁都疑梦，关河未随秋老。蜃市嬉灯，鳌山走马，赢得欢游多少。重阳尚早。奈几度销凝，洛尘盈帽。指点楼东，冷枫叶叶倩谁扫。庚郎暗萦愁抱。中原回望眼，一发青杳。冈上花黄，陇头月白，解说长眠也好。生涯草草。怕明岁依然，砌蛩能料。收拾雄心，酒罍和泪倒。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "小重山",
	"paragraphs": "高髻当门耐晚凉。一双筝雁小，傍伊行。湘兰媚绝楚云狂。金樽底，重与讯残妆。密径暗尘香。临邛归计左，悄商量。含嚬指点远山长。谁家瓦，今夜有微霜。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浣溪沙 南城半闲社饯秋雅集",
	"paragraphs": "偷得浮生一半闲。东篱容易晚香残。韶华惜取再来难。绿鬓欺人宜白堕，黄花笑我也酡颜。萍踪喜共雁同还。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "小重山",
	"paragraphs": "小小珍丛小小枝。是他亲简与，去鸿知。四厢黄月似当时。襳桂薄，愁绝露华滋。掩敛镜中眉。蘅芜香梦重，觉来痴。江南垂柳为君垂。柔波远，流不断相思。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "减字木兰花",
	"paragraphs": "药烟敛夕。隔雨蛮春眠小极。筝语楼西。梦里梁园晒蝶衣。沧波泻泪。滞我尘樊终已已。何处孤篷。犵鸟猺花路万重。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "高阳台 春游",
	"paragraphs": "芳草黏裙，游丝罥鬓，荒溪不碍春阴。酥雨前番，凤靴挑菜曾临。狂鞭拚逐东风远，奈珠钿零落难寻。黯园林。啼遍红鹃，唤遍青禽。沈沈欲问春消息，怎杨花糁泪，吹逗箫心。望极吴波，断肠人在江浔。解鞍莫负金樽浅，换骦裘且自抵斟。漫愁吟。扶醉归来，蚨蝶横簪。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "沁园春 新美人足",
	"paragraphs": "仙子凌波，爱好天然，娉婷画中。爱压衾斜矗，莹莹六寸，傍帘浅露，楚楚双弓。罗袜宜宽，霞裾不碍，束缚何尝到个侬。银灯灿，怪香钩情眼，刻拟偏工。花前量取春风。道比并檀郎总不同。只月台联步，一般轻健，云氍点拍，直恁舂容。屏角怜娘，炉唇让姊，驰上金梯带乍松。凝思处，问幽阶昨夜，底事苔封。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "绮罗香 咏紫罗兰化妆粉",
	"paragraphs": "碾月成硝，烘云做絮，■雨暖风春透。钿匣团栾，珍重绣奁之右。漫挑拨惊燕钗梁，怕沾惹舞鸾衫袖。最怜他、纤掌搓■，■妆楼上两眉斗。妆成何限娇茜，记取芳名好，色香俱有。笑说渠侬，也似紫兰花否。消受到宝枕横■，收拾起金盆靧后。蓦忘却镜屉星星，阿侯搬弄久。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "高阳台 梁思杨令茀女士塑制大观园模型",
	"paragraphs": "装点烟霞，剪裁莺■，春风缩了柔乡。小样亭台，绕伊尺咫银墙。绛珠枉道归离恨，砌相思犹住潇湘。认啼鹃，绿瘦纱窗，■褪斜阳。分明一掬梁溪水，问溶溶底事，学做回肠。几日深闺，费他心手商量。个中结构知何似，似■梁■艳文章。怕伤春，分付蚕娘，移过西厢。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "鹧鸪天",
	"paragraphs": "白日开笺恨■禽。断肠芳草满江浔。薜萝苦作家山梦，兰杜空为水泽吟。茶味酽，酒痕深。暮愁如发动帘阴。长鸿往迹和谁说，悔尽鸱夷一夕心。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "浪淘沙 自题斜阳烟柳录说部",
	"paragraphs": "侧帽暮云黄。老我时狂。飞花和梦扑空江。剑气箫心都莫问，一例回肠。往事怕思量。草草柔乡。翠樽咽泪四弦僵。况是危栏凭不得，烟柳斜阳。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "少年游",
	"paragraphs": "杜鹃啼血渐成喑，白日去骎骎。暗水漂花，空梁坠羽，重觅少年心。层楼翻恨无风雨，蛮榼滞孤斟。狼藉春光，观空一笑，暮色动遥岑。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "生查子 索友人一片石斸为小章，书此一笑",
	"paragraphs": "平生不善书，诗在芭蕉树。淡墨不曾留，何况绸缪语。伊谁割紫云，中有横波缕。乞取一分红，凿出抽凭据。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "木兰花",
	"paragraphs": "飞花白日春如海。暮雨相思愁似洒。逢君烟柳不成妆，别去风桡犹共载。怀中密札香应在，镜里朱颜那便改。还持明月照君心，只恐君心痴未解。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "更漏子",
	"paragraphs": "玉绳欹，兰穗直。长记比肩凉夕。抛绣枕，卷罗衣。单栖未耐栖。月离弦，春过翼。寒暖自家将息。江上柳，别情牵，初三下水船。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花 其一",
	"paragraphs": "才得春归春又至。撩乱游丝，苦抱轻红坠。百转千回无可避。重添一页伤心史。难道聪明成祸水。翻怪仙蟫，不蚀菩提字。负尽今生拼已矣。今生只当前生事。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花 其二",
	"paragraphs": "雨雨风风三月尾。为问东皇，可识人间味。况是江南莺燕地。春愁日夜如潮沸。树底残红襟上泪。泪眼观空，痴绝登楼意。一霎明知无过未。不教留恋仍无计。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "鹧鸪天",
	"paragraphs": "静夜薰香下翠帷。闲愁叠叠强支持。境空常有模糊月，风定犹飘宛转丝。春去也，梦回时。一波又起是相思。鸳鸯被冷银灯热，此病年年只自知。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "金缕曲",
	"paragraphs": "此地重来又。像人生一湖纯水，几多平皱。暂洗江南儿女泪，赢得欢情休负，正不雨微云时候。似旧画船人似玉，细思量我亦模糊透。鸥与鹭，漫根究。登临乍觉吟怀瘦。更相携一番吟望，一番僝僽。我是斜阳君是水，渠是垂垂烟柳。祇合把心魂厕守。直待西风吹梦冷，剩浓霜满镜还消受。持此意，付杯酒。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "蝶恋花 劫后归海上遇友人因订故里看桃之约",
	"paragraphs": "不道春来还见汝。劫后眉痕，写出愁凭据。一例飘零风转絮。人间那得长相聚。重剔银缸温旧句。后约家山，漫把芳时误。绕屋桃花千万树。花神待汝商晴雨。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "潇潇雨 芦花",
	"paragraphs": "蓦西风吹白少年头。江边又惊秋。正鸥汀风紧，雁桥水涨，蟹屿云浮。几日篷窗拥醉，典尽鹔鹴裘。每到黄昏后，便忆衾裯。千古吹箫倦侣，叹瓶中飘泊，一舸沈浮。怕客魂摇醒，晴雪满孤舟。入丹青、寒沙急雁，趁几枝、粉笔画风流。却疑是、暮春三月，飞絮成球。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "柳梢青",
	"paragraphs": "今夜怜伊。短檠孤枕，独自眠迟。不睡鹦哥，未圆月姊，一样相思。昨夜雁信来时。只道是、魂离梦痴。心病能医，影郎须记，只有当归。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "忆秦娥",
	"paragraphs": "心香爇。心田种出情花叶。情花叶。些儿红上，美人双靥。团圞月子重新缺。相逢已晚还离别。还离别。梦中欢笑，醒来呜咽。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "烛影摇红",
	"paragraphs": "烛影摇红，画屏香里扶头睡。篆烟扶梦过横塘，轻逐杨花坠。中有红船一舸，载春人、柔情似水。分明去岁，钿约初圆，琴樽相对。只是而今，病魔销尽眉山翠。绣衾閒煞玉珰忙，空把音书慰。小倚珊瑚宝枕，却朦胧、当伊玉臂。醒来无语，试卜灯花，明朝归未。",
	"id": "dfe17b5b-9743-3cba-90fa-5445ca0a6426"
}, {
	"author": "顾宪融",
	"title": "绮罗香 新柳",
	"paragraphs": "媚眼窥青，羞蛾展绿。愁煞几番烟雨。过了花朝，添得二分眉妩。罗衣薄、轻染春云，舞裙短、乍拖金缕。最怜他、弱不禁风，亭亭小立听莺处。西湖曾记艳约，苏小楼台，常共那人凝伫。秀发毵毵，帘隙自调鹦鹉。甚年时、画舫红桥，浑不见、绮窗珠户。剩梢头、明月纤纤，断肠无奈汝。",
	"id": "dfe17b5b-9743-3cba-90fa-5445ca0a6426"
}, {
	"author": "谢觐虞",
	"title": "玉楼春 其一",
	"paragraphs": "画屏山上愁来路。今日送愁何处去。一春虚费凤靴心，日日西园风更雨。天涯芳草慵难赋。绣笔金荃荒旧句。绿窗缱绻梦中情，忘了流莺枝上语。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "玉楼春 其二",
	"paragraphs": "十年不认溪南树。转眼青迷寒食路。梨花空解雨中啼，杨柳分明风际舞。好天未改颜如故。天自多情人自苦。十三弦柱泪痕深，白日春湍流不去。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "玉楼春 其三 夜梦素蕖，泣而醒，复于故纸中得其旧简，不能无词。癸酉七月十七日",
	"paragraphs": "罗衾不耐秋风起。夜夜芙蓉江上悴。苦鸠飘忽梦中云，赚取殷勤衣上泪。起来检点珍珠字。月在墙头烟在纸。当年离别各魂销，今日销魂成独自。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "临江仙 望月",
	"paragraphs": "欲买貂裘惭壮句，悤悤雁满关山。断肠弦柱不堪弹。旧情寒月在，后约锦书残。万里云罗千尺浪，绛河冻合无端。他生梦里更眉弯。有情输蜡烛，欲寄泪痕难。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "阮郎归 生日坐商院",
	"paragraphs": "秋云无蒂薄垂阴，风摇柳乍髡。阑干几日望新晴，残蝉三两声。湖海约，梦魂惊。华年又一程。纵饶百岁也虚生，为他知未曾。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "浣溪沙",
	"paragraphs": "十二雕阑十二帘。秋河初落夜恹恹。已凉还暖自家怜。琼叶螺痕空对影，锦书凤纸欲成烟。人生何处是当年。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "玉漏迟 归鸿",
	"paragraphs": "海天秋讯早，捲帘望极，新霜催轸。故宇烟迷，去日情怀漫省。自古江南离别，付社燕低徊金粉。斜行字、鹭汀骛渚，一番厮认。为谁曲引平沙。黯紫塞黄埃，泪珠凄迸。明月无情，照过万千疮影。灯火长门人去，恨雪压瑶珰都尽。西风急，一翼冥冥何定。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "珍珠帘  听鼓娘方红宝歌赋，用梦窗韵，兼索铁年、小山同作",
	"paragraphs": "压愁麟带东风袅，天涯柳、弦柱流莺能道。旧曲换江南，信六朝欢渺。赌壁黄河何日事，有残客旗亭还到。香峭，折露桃秀靥，称他娇小。最惜客里光阴，任看云劫幻，交车尘绕。未必是雕梁，惹红襟凄抱。锦瑟华年天样远，只梦中啼眉能笑。付歌鼓消磨，艳晨应老。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "一萼红",
	"paragraphs": "水堂阴，倚云根岸帻、露粟映斜簪。旅雁传声，山蛾敛黛，秋色何事冥沉。人意共清商早换，聆高唱、暂寂雨中禽。池馆风流，河山尘壒，呼唤登临。还说东南宾主，自渡江烽火，节序惊心。万感吴钩，五噫梁咏，过时人物追寻。称湔祓乱离情绪，好壶觞、一醉贱黄金。知否兰亭图就，画浅愁深。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "浣溪沙 其一 题大千居士仿戴鹰阿浮槎图",
	"paragraphs": "万里逃空一叶轻。秋来长往谢家心。何须归路问君平。剩水未遮南望眼，浮云犹送北来阴。西风纸上不平声。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "浣溪沙 其二",
	"paragraphs": "凿空居夷欲奈何。近怜槎路亦风波。月帔星佩滞银河。密约故笺消鲗墨，空杼断锦掷龙梭。相思薄倖两蹉跎。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "祝英台近 中秋前访大千宿网师园，赋怀长公善孖，即寄皖中。",
	"paragraphs": "敛山青、堆叶紫，罨雨夕阊路。池馆招邀，秋事顿如许。分明旧日宾筵，淮南云远，只黄了、小山丛树。布帆住，相期散发吟商，何处沧江暮。暗水荷廊，越网怜修阻。夜深风起西窗，有人同听，还说著、病怀良苦。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "高阳台 车行见残荷被岸，秋雨方淹，凄然有作",
	"paragraphs": "枯翠淹云，零珠骤雨，田田都付荒湾。重见凌波，垂虹照影先寒。不成秋怨羞言语，绕车雷、岸柳髡残。看夜深、铅泪凄迷，还泻金盘。朅来湖海怜孤燕，自万妆镜妒，一梦天悭。罗袜全家，月明何处人间。遥岑未改浮眉浅，祗凄香、难返屏山。更休提钿合兰桡，被掩文鸳。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "浣溪沙 其一 题巫峡清秋",
	"paragraphs": "井络高秋隐夕晖。片帆处处忆猿啼。有田谁道不思归。白帝彩云天百折，黄牛浊浪路三迷。音书人事近来疑。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "浣溪沙 其二 题拥髻美人",
	"paragraphs": "偷试盘龙旧日妆。舞衫歌扇出空箱。恼人弦索在东墙。春事本同云水幻，此情可许地天长。为他一日百思量。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "西江月 题华山云海",
	"paragraphs": "到此欲骄日月，回头又失蓬莱。秋风吹出井莲开。何处长安尘壒。雪下玉龙游戏，月中青女徘徊。眼前忆著锦江来。今古浮云玉垒。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "谒金门 题大千作团扇仕女",
	"paragraphs": "风渐暖。只觉起来能倦。飞絮落花春不管。瑶阶浓绿换。小扇罗纨羞展。双凤檀槽争按。谁说佳期天样远。量愁天更短。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "清平乐 其一",
	"paragraphs": "白门歌舞。曾被青山妒。仗马京尘天尺五。输尔冰弦能语。落花何处相逢。楼台斜日还烘。怪底瞒人绿暗，近来啼宇都慵。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "清平乐 其二",
	"paragraphs": "桃夭杏姹。都逊棠梨雅。几日江城花欲谢。梦里宝钗楼下。陌头处处流尘。浮云转眼成阴。惜取尊前襟袖，等闲莫问新亭。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "清平乐 其三",
	"paragraphs": "衾寒灯灺。苦雨添悲诧。多事杏花明日卖。轻薄东风有价。十年断后回肠。三春病里流光。莫问新裁乐府，青袍瘦了垂杨。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "清平乐 其四",
	"paragraphs": "雕鞍朱鞚。南陌劳相送。收拾歌离兼吊梦。宾客眼前能共。逡巡镜里腰身。依微鬓畔春痕。消得横波一注，麻姑东海三尘。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "清平乐 其五",
	"paragraphs": "河山沉醉。莫惜朱颜改。金缕衣裳珠百琲。熏了水沉麟带。纷纷新曲春灯。沉沉消息青禽。听到津桥杜宇，怕他归梦难温。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "清平乐 其六",
	"paragraphs": "红牙乍歇。莺语花间滑。弦索悲欢原历历。唱过几番人物。九衢争看乘肩。分明掷果翩翩。扫黛要平丘壑，比红何用诗篇。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "清平乐 四月三十日偕小山、稚柳听方红宝梅花鼓词再赋，并索两君和。",
	"paragraphs": "明朝五月。愁向江城说。何处关山无玉笛。随例落梅成雪。羽衣入破惊夸。繁忧羯鼓能挝。一日须来百遍，此情那为如花。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "柳梢青 其一 和默飞新柳",
	"paragraphs": "试暖风狂，烘烟草醒，春到堪惊。红索柔枝，赤阑低影，几日晴阴。东皇颜色重匀。问可有、眉云鬓云。只恐伤心，断钗碧玉，尘箧罗裙。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "柳梢青 其二",
	"paragraphs": "病榻眉颦，天涯亭堠，依旧情牵。谁信沉沉，碧城阑槛，不在人间。清明寒食年年，镇听过、啼鹃万千。黄已堪怜，况教绿后，带雨拖烟。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "浣溪沙 题丹林红树室图",
	"paragraphs": "剩彩金刀剪未曾。花枝红艳旧时闻。看翻蜀锦恼行云。张翰鲈鱼江上贱，刘晨灵药洞边轻。秋风消尽少年心。",
	"id": "c393f845-dfba-3ae7-99bd-4b58f9b6dbc3"
}, {
	"author": "谢觐虞",
	"title": "木兰花慢 二月廿三日至上海，方知是日为清明也",
	"paragraphs": "断肠才送别，又携泪、客中行。换瘦影春衫，回潮单舸，梦里平生。他乡乍惊花烂，掷流光不信便清明。琼笛愁心欲碎，钿车广陌初尘。帘旌，梁庑与追寻，人海剩飘零。算馀生担得，青山埋骨，白日招魂。愔愔夜台钗燕，蹴筝弦、眉样可成春。百岁几禁回首，长宵开眼从今。",
	"id": "c393f845-dfba-3ae7-99bd-4b58f9b6dbc3"
}, {
	"author": "王季思",
	"title": "贺新郎 偕碧霞孤屿谒文信国祠",
	"paragraphs": "乍举横江楫，依稀见迎风裙衩，凌波罗袜。劫外何来方丈地，迥与红尘隔绝。容尔我双双拜谒。南渡兴亡如梦去，峙中流剩此残碑碣。家国恨，何事歇。海枯石烂情难灭。算人间君臣儿女，由来一例。夹径松篁交翠影，想象霜筠雪节。更双塔巍峨相接。各有千秋心事在，对灵祠未忍匆匆别。指江水，誓同穴。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "临江仙 记梦",
	"paragraphs": "斗草阶前春去，落梅笛里眉颦。梦中情事几分真。枕痕伤别泪，灯影隔花人。锁恨重楼寂寂，酿愁细雨纷纷。子规啼血到黄昏。如何三月尽，犹有未销魂。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "金缕曲 吊阮玲玉",
	"paragraphs": "玉汝何时醒。可还能开帘约月，回腰照镜。罗袂生尘花失艳，眼角啼痕空瑩，再不见双眸炯炯。撷取人间无限恨，向情天一现惊鸿影。身与世，两难问。十年踪迹嗟萍梗。况高堂桑榆境迫，须人定省。谁识银灯光照处，颦笑都存至性。漫只赏歌清妆靓。谣诼蛾眉何处诉，恨颠风一夜吹春冷。天不管，儿女命。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "满江红 送友人从军",
	"paragraphs": "霏雪无端，放胡马横流南渡。空怀想回潮倒海，钱王铁弩。劫罅年华容易换，眼中时事仓皇去。剩凄凉一曲满江红，何人顾。定江左，孙讨虏。平浙右，胡军府。算山川灵气，须人作主。卅载心期君莫负，一鞭相送岁云暮。待春明并辔看湖光，西陵路。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "念奴娇 次韵宛春作",
	"paragraphs": "问斯何世，要漫天杀气，陶钧春物。犹有越王馀烈在，撑拄东南半壁。匣剑宵鸣，髦头夜陨，奇耻行当雪。风云变换，汉家多少人杰。追念羁旅江南，闲愁闲闷，岁岁随花发。诗笔纵横空自许，苦恨匈奴未灭。湖上新来，料应难见，堤柳鬖鬖发。甚时还与，举杯同庆华月。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "一萼红 其一 偕声越游金华北山",
	"paragraphs": "晓山青。带疏林远水，图画展银屏。野渡舟回，严城集散，沙际人语零星。路回处、寒泉溅玉，渐好景迎我叩岩扃。曲径蜗旋，翠亭鹤峙，呼侣同登。深洞何年仙去，剩双龙宛若，石骨犹腥。涧户移营，芝田牧马，时事猿鸟都惊。黯凝望、归云送目，待唤起风后为扬舲。咫尺钱塘，断魂谁问西兴。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "一萼红 其二 元宵送碧霞归永嘉。次夜，余亦自丽水回金华",
	"paragraphs": "小银屏。画回廊几折，依约旧曾经。草草杯盘，愔愔节序，花底尊酒同倾。乍门外、东风撼屋，是谁与呼起醉魂灵。路转溪桥，曲传村鼓，残梦初醒。还是太平天下，看千星照镜，一色春灯。狗马喧阗，鱼龙跋扈，谁念游子宵征。想今夜、闺中对月，早红袖偎暖翠窗棂。甚日归来，解鞍诉与离情。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "金缕曲 送友人至三磐防次",
	"paragraphs": "词苑论交谊。最难忘幼安奇节，龙洲豪气。酒后狂言惊四座，白眼看人一世。偏许我忘年知己。燕市悲歌谁击节，枉抛残湖海英雄泪。壶玉缺，壮心碎。回首长安何处是。忍重看江山半壁，依稀天水。三月东风吹海蹙，想见中原万骑。问记否西城题字。快意铅刀期一割，倚南天长剑宁终弃。君行矣，我且至。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "鹧鸪天 其一 题朱震生落叶楼词",
	"paragraphs": "领袖词坛要霸才。乐章片玉总伤俳。低头独下辛侯拜，曾向长淮饮马来。辽月黯，汉关隳。大江南北亦蒿莱。陆沉天醉关吾事，落木西风未是哀。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "鹧鸪天 其二",
	"paragraphs": "柳絮年华柳絮风。鬓云衣雾两朦胧。酒筹如意枝枝绿，骰子相思面面红。欢易换，意难通。翠楼重上与谁同。空花著袂无多子，惆怅归来似梦中。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "临江仙 谒诚意伯刘基祠",
	"paragraphs": "谋尽群雄诚谅，功先诸将徐常。山河百二庆重光。开国文臣第一，渡江策士无双。琐尾诗中岁月，子规声里家乡。沉吟谁与护南疆。贪看石门山色，不知过却斜阳。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "风入松 自梧湖泛舟至茶山",
	"paragraphs": "疑晴疑雨酿禾天。云意断还连。殷勤不放兰桡去，有萍根无数相牵。颦叶湖心绿漾，泪花波底红嫣。乱离时事忍回沿。飘泊几经年。云萍未是无情物，怎禁他浪恶风颠。正是客愁深处，双凫飞堕苍烟。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "临江仙 和瞿禅风雨龙吟楼呈孙养臞先生",
	"paragraphs": "一角山楼尘不到，灯窗记伴维摩。夜阑风雨起龙柯。群魔从嚄唶，老子自婆娑。三宿归来惊劫换，眼前一片烟波。华年心事两蹉跎。待招鸾啸客，和我凤兮歌。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "好事近 梅",
	"paragraphs": "竹里见梅开，春意深深谁识。折取一枝簪帽，破东皇悭啬。一晴便觉闷些些，怀抱新来别。几度初阳窗下，伴那人愁寂。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "连理枝",
	"paragraphs": "风叶鸣阶砌。布被生秋意。梦短宵长，愁深醉浅，恁般滋味。更锦屏璧月不留人，忍江山双泪。几度挑灯起。花影犹沉睡。眠食关心，也应瘦损，谢娘眉翠。待寄书说与莫相思，早相思满纸。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "瑞鹤仙",
	"paragraphs": "湿红烘晓日，正玉楼人去，莺啼春寂。垂杨万丝碧，悄不回青睇，自成凄碧。伤时怨别，渐倦了江郎赋笔。乍虫泥轻落书眉，暗省十年陈迹。还忆重门掩雨，小阁听风，旧家寒食。西泠咫尺，怅望处，乱云黑。甚今朝却放新晴天色，烟敛桃林历历。待提壶自赏芳华，暗愁又集。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "清平乐 偕声越游昴山",
	"paragraphs": "风帘低亚。顾盼娇难画。客里相逢人未嫁。一卷吴骚翻罢。来朝谁护芳菲。灯前和影依依。携取楚云归去，免教红泪沾衣。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "点绛唇",
	"paragraphs": "猿臂当年，志期北出飞狐口。燕云定后。回辔清关右。一著儒冠，心事成孤负。春归久。垂杨生肘。闲却穿杨手。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "鹊桥仙 舟行至碧湖，与瞿禅联句",
	"paragraphs": "市声不到，晓钟未动，渡水闲云几朵。滩前滩后浪如山，正昨夜雷湾雨过。烟岚照眼，水风散发，佳处容人并坐。若教吹笛到银河，料应有双星识我。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "洞仙歌 吴门旧照感赋",
	"paragraphs": "银屏对展，记吴门雪霁。人中湖山画图里。到黄昏，恰好别岁诗成，又勾起生少相思情味。离愁催老大，儿女辛劬，减了小娘旧眉翠。昨夜梦初回，隐忍春寒，重珍惜星鬟半臂。但愿取生生莫相忘，拼衾枕双清，换他来世。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "清平乐 梅",
	"paragraphs": "神弦社鼓。急景催年暮。梦向荒江寻断句。行到小桥边住。晓来冷雾封山。长眉谁斗弯环。领取玉奴一笑，出门春满人间。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "菩萨蛮 送友人回金华结婚",
	"paragraphs": "枝头梅蕊传芳信。佳期约在元宵近。明月好姻缘。欲圆还未圆。婺江花似雾。双楫迎人去。一曲两同心。闲愁不许侵。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "洞仙歌 题易安填词图",
	"paragraphs": "卷帘侧卧，问海棠在否。肯信蛾眉有人妒。惠斋词，玉几冰梅，一例蒙尘千古。关河空北望，舴艋双溪，不为遗嫠载愁去。南渡又重阳，一夜离情，都化作天涯风雨。但岁岁东篱把芳尊，长想象清标，几回凝伫。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "虞美人 为苇衣题菊",
	"paragraphs": "晴窗谁写霜花稿。标格清难到。卷帘人更比花清。一夜西风吹梦太零星。黄流沉陆金瓯碎。花月朝朝泪。东篱负手几徘徊。但愿明年莫傍战场开。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "沁园春 赋得梅花接老爷",
	"paragraphs": "几日轻阴，一番新霁，春寒减些。渐钱塘门外，暗香浮动，金牛湖上，疏影横斜。难得休官，转添逸兴，来访孤山处士家。临安府，得随车陪话，羡煞梅花。梅花忽地开言，道小的梅花接老爷。恨此身错嫁，林逋老子，但知吟咏，不顾生涯。鹤子无能，还求提拔，也好跟跟小汽车。财神庙，恰侬家左近，请吃杯茶。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "鹧鸪天 西楼",
	"paragraphs": "五丈原头野草秋。岘山片石亦无留。几行涎沫蜗牛过，一闪寒光萤火流。微雨过，湿云收。闲携稚子上西楼。随身一把蒲葵扇，绝胜人间万户侯。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "洞仙歌 黄宾鸿先生自西湖巢居阁写寄《翠叶庵读曲图》，赋此答谢",
	"paragraphs": "西楼倦卧，任榕阴移昼，梦想阑干压金柳。费经营，凌溪一桁轩窗，帘卷处万壑千岩竞秀。巢居阁子里，一老婆娑，湖上阴晴几翻覆。头白喜春来，腰鼓秧歌，想画里长开笑口。愿把酒为公祝长年，看劫后湖山，重铺金绣。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "水调歌头 观《仙女们》舞曲",
	"paragraphs": "疏林落黄叶，曲涧泻流泉。千山浩然风露，月色淡如烟。此境何人曾到，但见群仙来去，玉趾点琴弦。纱裙云朵朵，粉翅蝶翩翩。萧邦曲，芭蕾舞，两空前。诗情画意难到，妙处为君传。为问神仙何在，但在人间好处，真美发光鲜。努力从兹去，高步大罗天。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "清平乐 寄题波多野太郎教授绿芜书屋",
	"paragraphs": "绿芜书屋。想象人如玉。一夜飞廉去滕六。几处冰山濯濯。何年踏浪相看。一尊同罄清欢。帘卷樱花似海，东风吹尽馀寒。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "一萼红 观越南嘲剧《神水瓶》",
	"paragraphs": "豆花鲜。正当头鹊噪，绿树护葱田。三嫂挑篮，三哥锄地，勤劳同过年年。画图里含情欲诉，怎相看不语只嫣然。何处惊鸦，飞来横祸，隔断山川。子规夜啼残月，叹三哥不见，但见寒烟。宁府诗成，楚言梦醒，伤心一例难言。算只有人民世纪，为情天平尽不平天。谁为息妫翻案，谱入歌弦。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "浪淘沙 一九六一年七月二十七日秦皇岛夜起望海，时报载长江流域各省普得甘霖",
	"paragraphs": "渤海早安澜。皓月临关。何来白浪打苍岩。应是玉龙行雨罢，卷甲东还。暗想十年前。雨雪连天。艨艟衔尾向幽燕。残霸西风何处也，潮水无言。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "鹧鸪天",
	"paragraphs": "一串珍珠弦上流。莺歌燕语小春秋。奇兵已伏妆台外，谍报还从鸾镜收。花连理，月双钩。催人宛转下层楼。归来卧听蕉窗雨，一片乡心落玉瓯。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "木兰花",
	"paragraphs": "五年革命镕炉里。风雨同舟欣共济。虎门雪浪激雄心，三水诗篇留热泪。明朝银燕联翩起。万里长征从此始。人民廿亿未翻身，莫为个人温饱计。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "浣溪沙",
	"paragraphs": "四面晴岚接翠空。北行车过万山中。山湾厂屋露重重。提挈天河驱旱魃，凿通铁岭走长龙。西南跃进显英风。",
	"id": "1f722c3e-97cb-36d5-b97d-ed8dbf548fd2"
}, {
	"author": "王季思",
	"title": "满江红",
	"paragraphs": "纸上谈兵，有多少人头落地。哇哇叫，双拳对敌，兵来将抵。主席良谋终不用，偏师屡捷仍无济。正沉沉寒雾锁重城，春雷起。雄关克，通途启。越乌蒙，渡赤水。更回旗东迈，挥戈北指。万里长征开胜境，八年抗日消奇耻。数中华百战好山河，从兹始。",
	"id": "1f722c3e-97cb-36d5-b97d-ed8dbf548fd2"
}]